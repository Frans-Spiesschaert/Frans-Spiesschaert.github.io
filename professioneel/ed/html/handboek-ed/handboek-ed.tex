%% LyX 1.3 created this file.  For more info, see http://www.lyx.org/.
%% Do not edit unless you really know what you are doing.
\documentclass[british,english,dutch]{book}
\usepackage[T1]{fontenc}
\usepackage[latin9]{inputenc}
\pagestyle{headings}
\setcounter{secnumdepth}{3}
\setcounter{tocdepth}{3}
\usepackage{array}
\usepackage{floatflt}
\usepackage{varioref}
\usepackage{graphicx}
\IfFileExists{url.sty}{\usepackage{url}}
                      {\newcommand{\url}{\texttt}}

\makeatletter

%%%%%%%%%%%%%%%%%%%%%%%%%%%%%% LyX specific LaTeX commands.
\newcommand{\lyxline}[1]{
  {#1 \vspace{1ex} \hrule width \columnwidth \vspace{1ex}}
}
\newcommand{\noun}[1]{\textsc{#1}}
%% Bold symbol macro for standard LaTeX users
\newcommand{\boldsymbol}[1]{\mbox{\boldmath $#1$}}

%% Special footnote code from the package 'stblftnt.sty'
%% Author: Robin Fairbairns -- Last revised Dec 13 1996
\let\SF@@footnote\footnote
\def\footnote{\ifx\protect\@typeset@protect
    \expandafter\SF@@footnote
  \else
    \expandafter\SF@gobble@opt
  \fi
}
\expandafter\def\csname SF@gobble@opt \endcsname{\@ifnextchar[%]
  \SF@gobble@twobracket
  \@gobble
}
\edef\SF@gobble@opt{\noexpand\protect
  \expandafter\noexpand\csname SF@gobble@opt \endcsname}
\def\SF@gobble@twobracket[#1]#2{}
%% Because html converters don't know tabularnewline
\providecommand{\tabularnewline}{\\}

%%%%%%%%%%%%%%%%%%%%%%%%%%%%%% User specified LaTeX commands.
\usepackage{ae,aecompl}
\usepackage[official]{eurosym}
\renewcommand{\texteuro}{\euro}

\renewenvironment{thebibliography}[1]
    {\chapter*{\bibname}%
     \@mkboth{\MakeUppercase\bibname}{\MakeUppercase\bibname}%
      \list{\@biblabel{\@arabic\c@enumiv}}%
           {\settowidth\labelwidth{1em}%
            \leftmargin\labelwidth
            \advance\leftmargin\labelsep
            \@openbib@code
            \usecounter{enumiv}%
            \let\p@enumiv\@empty
            \renewcommand\theenumiv{\@arabic\c@enumiv}}%
      \sloppy
      \clubpenalty4000
      \@clubpenalty \clubpenalty
      \widowpenalty4000%
      \sfcode`\.\@m}
     {\def\@noitemerr
       {\@latex@warning{Empty `thebibliography' environment}}%
      \endlist}

\usepackage{babel}
\makeatother
\begin{document}

\title{Opleiding en Tewerkstelling van Ervaringsdeskundigen in Armoede en
Sociale Uitsluiting\\
~~~\\
- Een Praktijkhandboek -}


\author{Frans Spiesschaert}


\date{28 juni 2005}

\maketitle
\newpage

\thispagestyle{empty}

\emph{Opgedragen aan}

\emph{alle cursisten, procesbegeleiders, docenten, coördinatoren en
medewer\-kers,}

\emph{alle opgeleide ervaringsdeskundigen, hun collega's en hun leidinggevenden,}

\emph{allen aan wiens moed, doorzettingsvermogen en bereidheid om
open naar hun ervaringen en inzichten te kijken en erover te communiceren,
de in dit handboek beschreven methodiek zijn levenskracht te danken
heeft.}

\hfill{}

\vfill 

Copyright \copyright~2005 De Link vzw.

Dit handboek draagt de auteursrechtelijke bescherming van de Creative
Commons-licentie Naamsvermelding-GelijkDelen. De integrale tekst van
deze licentie en een verkorte versie ervan zijn te vinden op de volgende
internet\-adressen: \\
\url{http://creativecommons.org/licenses/by-sa/2.0/be/legalcode.nl}
en \\
\url{http://creativecommons.org/licenses/by-sa/2.0/be/deed.nl}.

Een kopie van deze teksten is ook te vinden in bijlage \ref{cc-license}
vanaf pagina \pageref{cc-license}.

Dit werk wordt hiermee vrij gegeven aan de gemeenschap en mag daarom
gekopieerd, verspreid en aangepast worden, mits vermelding van de
bron, zonder mogelijkheid van verhaal tegenover de oorspronkelijke
auteur en met inachtneming van de voorwaarde dat het resultaat blijft
beantwoorden aan deze voorwaarden en dus vrij blijft voor de gemeenschap.

\bigskip

\vspace{0.3cm}
\begin{center}\includegraphics{../../cera/logo/CERA_logo_baseline_zw.eps}\end{center}
\vspace{0.3cm}

Cera wil een zinvolle bijdrage leveren in de samenleving en dit ondermeer
inzake \emph{{}``De leefwereld van de arme''}. Daarom steunt Cera
dit initiatief van Vzw DE LINK.

\newpage

\tableofcontents{}

\newpage


\chapter{\label{hoofdstuk1}Algemene Inleiding}


\section{Situering}

Dit boek beschrijft de inzichten van waaruit Vzw De Link een permanente
reguliere opleiding voor ervaringsdeskundigen in armoede en sociale
uitsluiting concipieerde en realiseerde en de ervaringskennis die
met deze opleiding en de tewerkstelling van opgeleide ervaringsdeskundigen%
\footnote{Telkens wanneer in deze tekst de term ervaringsdeskundige gebruikt
wordt, wordt hiermee uitdrukkelijk een {}``opgeleide ervaringsdeskundige
in armoede en sociale uitsluiting'' bedoeld, {}``een persoon die
armoede heeft ervaren, deze ervaring heeft verwerkt en verruimd en
via een opleiding houdingen, vaardigheden en methoden kreeg aangereikt
om de verruimde armoede-ervaring deskundig aan te wenden in één of
meerdere sectoren van de armoedebestrijding'' (Decreet van 21 maart
2003 betreffende de armoedebestrijding (B.S. 11.VI.2003), artikel
2.5\textdegree). Het is dus een persoon die doorheen een opleiding
de kans heeft gekregen om zijn verwerkingsproces op gang te brengen
of voort te zetten, om zijn ervaringen te verruimen met de ervaringen
van anderen, en om te evolueren in houdingen, vaardigheden en methoden
die belangrijk zijn in het werkveld.

Overigens verschilt de officiële benaming van de opleiding, zoals
die door het departement onderwijs erkend wordt, van de term die het
armoededecreet gebruikt. Het armoededecreet heeft het over {}``ervaringsdeskundige
in de armoede,'' terwijl de opleiding in het departement onderwijs
bekend staat als een opleiding tot {}``ervaringsdeskundige in de
armoede en sociale uitsluiting.''%
} opgedaan werd. Ervaringsdeskundigen kunnen een antwoord zijn op de
missing link, die er voor verantwoordelijk is dat armoede een hardnekkig
bestaan blijft leiden.

Het was in feite Vzw De Cirkel, die het idee en het begrip van de
missing link voor het eerst onder de aandacht bracht. De Cirkel stelde
vast dat er een enorme afstand bestaat tussen de arme met zijn armoedeprobleem
en de instanties die een antwoord op dit probleem trachten te formuleren.
Een essentiële factor van de missing link is het onbekend zijn met
elkaar en het van daaruit verkeerd begrijpen van elkaars gedrag. De
Cirkel stelde dat het daarom belangrijk was dat armen zelf een stem
zouden krijgen in het armoedediscours en dat arme mensen zouden betrokken
worden in de hulpverlening aan kansarmen en bij de armoedebestrijding.
Binnen De Cirkel werd, als antwoord op de missing link, het concept
van ervaringsdeskundige uitgewerkt en begon men met het werken in
tandem. Via een lang verwerkingsproces van hun eigen ervaringen door
middel van persoonlijk diepteonderzoek en diepteanalyse van de eigen
levensgeschiedenis, een intensief en langdurig proces, werden in De
Cirkel de eerste ervaringsdeskundigen gevormd.

Na verloop van tijd begon men ook buiten De Cirkel de waarde van ervaringsdeskundigen
in te zien, zodat deze organisatie moest vaststellen dat van buitenaf
steeds meer een beroep gedaan werd op haar ervaringsdeskundigen. De
Cirkel kon onmogelijk blijven voldoen aan deze groeiende vraag. Daar
ligt de oorsprong van de ideeën rond het inrichten van een opleiding
voor ervaringsdeskundigen.

De eerste pogingen om via een opleiding tegemoet te komen aan de groeiende
vraag naar ervaringsdeskundigen, waren ad hoc initiatieven. Hier situeert
zich bijvoorbeeld het project van het Driearmenkruispunt, een project
van De Cirkel in samenwerking met het OCMW van Antwerpen.

Een belangrijke stap was ongetwijfeld ook het initiatief van Kind
en Gezin om een aantal mensen in armoede een beperkte opleiding te
geven om ze nadien in de eigen organisatie te kunnen inschakelen met
het oog op het verbeteren van de kwaliteit van de geboden dienstverlening.

Steeds nadrukkelijker groeide het inzicht dat de methodiek van het
werken met ervaringsdeskundigen in potentie een heel ruim toepassingsgebied
had. Maar even duidelijk werd het dat een verspreiding van de methodiek
op ruime schaal slechts haalbaar kon worden, indien er voorzien werd
in een permanente opleiding tot ervaringsdeskundige. Met dit doel
werd Vzw De Link opgericht.

Het project van De Link, namelijk het uitbouwen van een opleiding
voor ervaringsdeskundigen, was er dus in hoofdzaak op gericht een
specifieke toepassing te maken van de kennis die in De Cirkel vooral
via actieonderzoek was verworven. In die zin ging dit project vooral
van start als een ontwikkelingsproject.%
\footnote{Onderzoek en ontwikkeling (\foreignlanguage{english}{research and
development}) zijn twee nauw met elkaar verbonden activiteiten, waarbij
onderzoek zich als hoofddoel stelt kennis te verwerven, terwijl ontwikkeling
hoofdzakelijk gericht is op het creëren van toepassingen, gebruik
makend van deze kennis.%
}

Maar het werd al snel duidelijk dat er toch nog een massa vragen op
een oplossing lagen te wachten. Tevens werd zichtbaar dat ook dit
project op zijn beurt kansen bood tot het verwerven van nieuwe kennis.
Van een ontwikkelingsproject evolueerde De Link daardoor deels naar
een onderzoeksproject. Zo werden bijvoorbeeld in de loop van dit project
zowel het armoedeconcept, als het tandemconcept en het concept ervaringsdeskundigheid
grondig verdiept.

Om op deze uitdagingen en nieuwe kansen te kunnen inspelen waren middelen
nodig die specifiek hiervoor ingezet zouden kunnen worden. Ze moesten
aangewend kunnen worden binnen het globale kader van De Link, maar
met als specifiek doel om de kennis en de inzichten die met dit project
gegenereerd werden vast te leggen en overdraagbaar te maken. Cera
stelde middelen ter beschikking om deze kennis en inzichten, evenals
de methodieken die op basis hiervan ontwikkeld werden, in dit boek
te bundelen.


\section{Tweeledige doelstelling}

Met dit boek heeft De Link twee grote doelstellingen voor ogen: het
overdraagbaar maken van de ontwikkelde inzichten en de verworven kennis
enerzijds en het bevorderen van tussentijdse evaluaties anderzijds.


\subsection{Overdraagbaarheid}

Vooreerst beoogt De Link alle relevante ervaringskennis die opgedaan
werd met het realiseren van een opleiding voor ervaringsdeskundigen
in armoede en sociale uitsluiting vast te leggen in een dynamisch
praktijkhandboek. Hierdoor ontstaat niet enkel de mogelijkheid om
deze kennis te delen met nieuwe docenten, begeleiders en andere medewerkers,
maar kan ze ook ter beschikking gesteld worden van gelijksoortige
opleidingen, zowel op nationaal als op internationaal vlak. Bovendien
kan het handboek inspirerend werken voor de uitbouw van een vergelijkbare
aanpak van andere problematieken.

De globale functie van het praktijkhandboek is dus het overdraagbaar
maken van nieuwe kennis en inzichten. En vanuit dit streven stond
het van bij het begin vast dat in dit boek een ruime plaats voorbehouden
moet worden aan het heel concrete niveau van de toepassing, met aandacht
voor diversiteit in de aanpak en een diversiteit inzake bruikbare
methodieken.

Daarbij ligt het uitdrukkelijk in de bedoeling het noodzakelijk samengaan
van visie en methodiek te beklemtonen. In het licht van een dergelijke
opvatting over wat een handboek moet zijn, staat het vast dat vragen
naar het waarom, of althans de antwoorden erop, sterk uit de verf
moeten komen. Als een algemene regel kan men immers stellen dat visie
vooral ontsloten kan worden door in te gaan op waarom-vragen en aanverwante
vragen, zoals waartoe-vragen. Methodes van hun kant kunnen in het
algemeen goed ontsloten worden door vooral in te gaan op hoe-vragen.

Deze opvatting over wat een handboek hoort te zijn maakt het noodzakelijk
om ook achterliggende concepten mee te communiceren en zodoende te
garanderen dat de wezenlijke koppeling van methodiek aan visie permanent
mogelijk blijft. De Link wil het belang van de band tussen visie en
methodiek extra onderstrepen, omwille van vroegere negatieve ervaringen
met het loslaten ervan, meer specifiek in de sector van de bijzondere
jeugdbijstand.

Blijkbaar vinden mensen het in deze tijd soms moeilijk te begrijpen
dat een methodiek zonder visie veel kans maakt te zullen falen. Het
idee dat duidelijke hoe-instructies alleen kunnen volstaan voor een
goede toepassing van nieuwe kennis en inzichten lijkt zelfs nog veld
te winnen. Onder meer de wijze waarop gebruiksaanwijzingen vaak worden
opgemaakt, illustreert treffend deze opvatting. Dergelijke handleidingen
beperken zich meestal tot het beschrijven van de handelingen die de
gebruiker moet stellen en blijken zich niet of nauwelijks te bekommeren
om het geven van achtergrondinformatie, die een meer inzichtelijk
gebruik kan bevorderen. Zelfs het onderwijs, een maatschappelijke
institutie die bij uitstek gericht zou moeten zijn op het bevorderen
van inzicht, lijkt niet te ontsnappen aan die trend. Ook daar loert
het gevaar dat men soms het belang van een inzichtelijke toepassing
van methodes en technieken uit het oog verliest \cite{Bruy02}.

Iets dergelijks wil De Link in elk geval vermijden, omdat dit in de
armoedebestrijding ongetwijfeld contraproductief zou zijn en nefast
voor heel het gedachtegoed met betrekking tot ervaringsdeskundigheid.

Deze benaderingswijze impliceert dus dat in het handboek zowel aandacht
uitgaat naar product- en procesaspecten, als naar achtergrond en fundering.
Voorbeelden van \emph{productelementen} van uiteenlopende aard, die
in dit handboek aan bod komen zijn de vigerende vragenlijst voor kandidaat-cursisten,
de uitgebouwde personeelsomkadering, de in het basisjaar gehanteerde
methodieken, enzovoort. Van evenveel belang zijn de \emph{procesaspecten}
die erbij horen. Informatie dus over de weg waarlangs men uiteindelijk
tot deze vragenlijst, tot die omkadering, tot de keuze van die methodieken,
enzovoort, is gekomen. Zowel productelementen als procesgegevens krijgen
echter pas hun volle betekenis als er voldoende oog is voor achtergronden
en fundering. Als met andere woorden voldoende duidelijk is wat de
verantwoording is voor dit alles, wat de achterliggende motivering
is, waarom men dat doet en waarom precies op die manier.

Een opleiding tot ervaringsdeskundige in armoede en sociale uitsluiting
heeft bijvoorbeeld slechts zin binnen de context van een welbepaalde
visie op armoede en op de bestrijding ervan. Men moet namelijk inzicht
hebben in het bestaan van een missing link en in de noodzaak om ervaringsdeskundigen
in te schakelen teneinde de kwaliteit te verhogen van de relatie tussen
armen en de instanties die met hen te maken hebben.

Een ander evident voorbeeld heeft te maken met het feit dat de missing
link uiteraard ook in opleidingssituaties speelt. Dit impliceert meteen
dat een opleiding tot ervaringsdeskundige pas van start kan gaan als
je minimaal al kan beschikken over een aantal opgeleide ervaringsdeskundigen
die in de opleiding ingeschakeld kunnen worden. Dit betekent dus dat
je minstens met een beperkt aantal mensen in de armoede samen een
volledig alternatief proces van opleiding en deskundigheidsbevordering
bent doorgegaan.

Het pakket \emph{fundering} is daarom in dit handboek erg uitgebreid
en bevat heel wat gedragsconsequenties en bijzondere aandachtspunten.
Met het oog hierop werd ernaar gestreefd om doorheen de hele tekst
blijvend aandacht te besteden aan verantwoording, toelichting en achtergrondinformatie,
zodat niet enkel het hoe van de dingen begrijpelijk is, maar zeker
ook het waarom ervan. Dit is ook de reden waarom op verschillende
plaatsen aandacht besteed wordt aan aanpassingen en bijsturingen,
die in de loop van het ontwikkelen van de opleiding tot ervaringsdeskundige
doorgevoerd werden naar aanleiding van tussentijdse evaluatiemomenten.


\subsection{Tussentijds evalueren}

Een afgeleide doelstelling die De Link voor ogen stond met het vastleggen
van de kennis en inzichten die men al werkend verwierf, en van de
methodieken die men ontwikkelde, was bij te dragen tot een expliciet
moment van interne reflectie, evaluatie en, indien nodig, bijsturing.
Een dergelijke houding van zelfreflectie is in functie van kwaliteitsbewaking
voor om het even welk project noodzakelijk. Des te meer is dit het
geval wanneer het een nieuw en innoverend project betreft, zoals dit
met De Link het geval is. Alle facetten die in dit handboek aan bod
komen, hebben meerdere malen het voorwerp uitgemaakt van tussentijdse
evaluaties. De inzichten, die hieruit voortgekomen zijn, werden uiteraard
in dit handboek verwerkt.

Maar het proces zelf van tussentijds evalueren, zoals dit in De Link
onder meer vorm krijgt via de halfjaarlijkse evaluatie-, plannings-
en denktweedaagsen, valt eigenlijk buiten de focus van dit handboek,
dat zich toespitst op de opleiding tot ervaringsdeskundige, op de
methodiek van het werken met ervaringsdeskundigen en op de ervaringen
ermee in het werkveld. Om die reden bleven we in deze inleiding wat
langer stilstaan bij de doelstelling overdraagbaarheid, de externe
doelstelling van dit praktijkhandboek. Het tussentijds evalueren daarentegen,
had hoofdzakelijk een interne functie en verdient daarom hier minder
aandacht. De externe betekenis ervan is eigenlijk beperkt tot het
feit dat dit behoorlijk intensief proces zeker bijgedragen heeft tot
het ontwikkelen van kwalitatief hoogstaande kennis en inzichten.

De talrijke tussentijdse evaluatiemomenten die hebben plaats gehad
gedurende de periode dat aan dit praktijkhandboek werd gewerkt, waren
ook erg functioneel in functie van het te realiseren praktijkhandboek
zelf. Het is namelijk van belang dat de kennis die via een dergelijk
handboek ter beschikking wordt gesteld, betrouwbaar is en kritisch
getoetst werd. Hiertoe droegen tussentijdse evaluatiemomenten in belangrijke
mate bij. Ook de diverse tussentijdse werkversies van dit handboek,
die teruggekoppeld werden naar de medewerkers van De Link, lieten
toe de informatie op zijn juistheid te toetsen.


\section{Werkwijze}

Een heel scala van methodieken is aangewend, om de inzichten die in
dit boek terug te vinden zijn, te vatten en uit te klaren. Heel wat
ervan kunnen teruggebracht worden tot de basisactiviteit van registratie
en terugkoppeling naar de betrokkenen. Toch werden ook activiteiten
ontplooid, die een grote verwantschap vertoonden met de methodieken
van actie-onderzoek en evaluatie-onderzoek.


\subsection{Basismethodieken}


\subsubsection{Registreren}


\paragraph{Waarom registreren}

Wie herinnert zich niet uit een misschien al ver verleden, dat men
het op school in de geschiedenisles had over de prehistorie als over
een \emph{duister verleden} van de mensheid. Het einde ervan wordt
gemarkeerd door de uitvinding van het schrift. Vanaf dan was de mens
niet meer enkel aangewezen op de mondelinge overlevering om de verworven
kennis door te geven aan de volgende generaties. En vanaf dan heeft
het geschreven woord steeds verder aan belang gewonnen. Het vasthouden
van kennis, zodat ze niet verloren gaat en doorgegeven kan worden
aan de nakomelingen, is dus voor de ontwikkeling van de menselijke
beschaving en cultuur van cruciale betekenis.

Het project waar De Link voor stond, namelijk het creëren van een
opleiding tot ervaringsdeskundige in armoede en sociale uitsluiting
en het bevorderen van de tewerkstelling van deze opgeleide ervaringsdeskundigen,
was een erg vernieuwend project. Het betekende dus dat heel veel zaken
nog uitgezocht moesten worden. Wat meteen een schat aan nieuwe kennis
opleverde.

Bovendien was De Link ervan overtuigd dat die kennis wel eens zodanig
waardevol zou kunnen zijn, dat het de moeite loonde om extra aandacht
te besteden aan het vasthouden ervan. Maar nieuwe dingen realiseren
vraagt veel tijd en energie. Men moet alles zelf uitzoeken. Men kan
niet terugvallen op routine, op eigen ervaring of op die van anderen.
Dit is natuurlijk wat extreem gesteld. Niets is immers zo nieuw dat
er geen raakvlakken te vinden zijn met bestaande zaken. Men kan dus
altijd wel een beetje aanleunen bij ervaringen van vroeger, maar toch.
In elk geval slorpt iets vernieuwends doen meer energie op dan het
herhalen van een vaste routine. En als men al meer opgeslorpt wordt
dan normaal, rest er zeker niet veel tijd meer om ook nog eens alles
op te schrijven. Hoewel dus in een vernieuwend project registreren
extra belangrijk is, blijft er paradoxaal genoeg vaak geen ruimte
voor. Daarom werd binnen het grote project, dat De Link is, een kleiner
apart project voor registratie opgezet, dat ook als een apart onderdeel
werd gefinancierd door Cera.


\paragraph{Wat registreren}

Registreren omvat in wezen een activiteit van waarnemen en een activiteit
van vastleggen van wat waargenomen werd. Duidelijkheid over wat en
hoe waargenomen moet worden is daarbij essentieel om aan de vooropgestelde
doelstellingen te kunnen beantwoorden. Toen met de werkzaamheden aan
dit handboek begonnen werd is daarom veel aandacht besteed aan het
verwerven van een duidelijk beeld over de visie en de doelstellingen
van het project dat in dit handboek een neerslag moest vinden. Deze
bevatten immers de sleutel om te kunnen inschatten wat precies het
meest wezenlijke was en hoe dit precies gekaderd moest worden.


\paragraph{Hoe registreren}

De keuze voor registreren als methodiek berustte op het inzicht dat
er reeds heel wat aan informatie, inzichten en kennis beschikbaar
en toegankelijk was. Ofwel kon die verkregen worden uit de eerste
hand, dit wil zeggen door middel van observatie, participatie, gesprekken
en interviews, ofwel kon ze teruggevonden worden in secundaire bronnen,
zoals verslagen van vergaderingen, visieteksten, enzovoort.

Op grond daarvan werd volgend methodisch schema gehanteerd als grondschema
om de ervaringskennis die men in dit handboek vindt te verzamelen
en te bundelen:

\begin{itemize}
\item In een eerste fase werd al het geschreven materiaal dat met betrekking
tot het behandelde thema binnen De Link reeds beschikbaar was, verzameld
en chronologisch geordend\@. Het betrof dan vooral verslagen van
vergaderingen, notities en conceptteksten. Vooral dit laatste soort
bronnenmateriaal bevatte kennis en inzichten, die al in zekere mate
een vaste vorm hadden gekregen. In functie van het handboek was dit
erg relevant bronnenmateriaal;
\item In een tweede fase werd dit geschreven bronnenmateriaal verwerkt en
ge\discretionary{-}{in}{\"ïn}tegreerd tot een voorlopige tekst;
\item In een volgende fase werden de inhouden uit deze voorlopige tekst
aangevuld met de ervaringskennis van medewerkers en andere relevante
rechtstreeks betrokkenen. Lang niet alle kennis, zelfs niet alle kennis
die al wat gerijpt is, wordt immers neergeschreven in werkdocumenten.
Wie tot taak heeft processen te begeleiden, een vak te geven of een
team te co\discretionary{-}{or}{\"or}dineren, en daarbij in belangrijke
mate nog alles zelf moet ontwikkelen en op punt stellen, heeft vaak
wel wat anders om het hoofd dan belangrijke inzichten en ervaringskennis
op papier te zetten. Deze bijkomende informatie werd verzameld via
gesprekken, via observatie, via participatie of via interviews. Respect
voor het kwetsbare karakter van de behandelde materie was een factor
die een belangrijke rol speelde bij het kiezen van een concrete werkwijze
om kennis uit de eerste hand te verzamelen.
\end{itemize}
Bij het toepassen van dit methodisch grondschema werd de aandacht
niet louter beperkt tot de actuele toestand. Ook teruggrijpen naar
materiaal uit het verleden, zelfs indien het ging om inhouden die
reeds achterhaald waren, en dit materiaal grondig bekijken en analyseren,
was in functie van dit handboek erg belangrijk. Hierdoor was de kans
groot dat bijsturingen, die in de loop van de werking doorgevoerd
werden, ook daadwerkelijk opgemerkt werden en dat de motieven om dit
te doen, achterhaald konden worden. Net die motieven moesten in functie
van dit handboek als erg relevant gezien worden. Zij konden immers
de aandacht trekken op wat het meest wezenlijke is voor dit project,
op de dingen \emph{die het verschil maken}.

Maar teruggrijpen naar materiaal uit het verleden kan ook een valkuil
worden. Op elk moment kan men immers in de verleiding komen om van
het handboek een soort superverslag te maken, waardoor het in feite
eerder het karakter van een historisch verhaal zou krijgen. We hopen
dat we er voldoende in geslaagd zijn om deze valkuil te ontlopen.

Het proces van op het spoor komen van, het toegang krijgen tot en
het verzamelen van reeds bestaande informatiebronnen in functie van
dit handboek vergde van alle medewerkers van De Link extra energie.
Nog meer geldt dit voor het proces van het ontsluiten van nog niet
neergeschreven ervaringskennis, die bij de medewerkers van De Link
aanwezig was. Heel dit proces betekende een bijkomende belasting voor
alle betrokkenen, en dit in een context waarin de belasting reeds
als erg zwaar ervaren werd. Dit maakte het extra moeilijk. Daarom
werd ernaar gestreefd om zoveel mogelijk gebruik te maken van reeds
bestaande structuren en opportuniteiten, zoals bijvoorbeeld overlegmomenten,
opdat de genoemde processen een zo minimaal mogelijke extra belasting
zouden meebrengen. Het is overigens eigen aan grondig uitgewerkte
experimentele projecten dat er naast overlegmomenten ook regelmatig
synthese- en reflectiemomenten plaats vinden, die deels spontaan ontstaan,
maar waarvan er ook heel wat vooraf gepland worden. En ook van deze
cruciale momenten kon vaak gebruik gemaakt worden in functie van dit
handboek. Hierdoor kon het registratieproces dus voor een belangrijk
deel een hoofdzakelijk inductief proces worden, dat gebruik maakte
van bestaande momenten en bestaande structuren en zijn informatie
ontleende aan bestaande werkzaamheden.

Het proces van kennisverwerving en kennisverzameling in functie van
dit praktijkhandboek gebeurde daardoor in belangrijke mate in groep.
Het hanteren van zo een groepsgerichte kwalitatieve onderzoeksmethodiek
was ook vanuit methodisch oogpunt om twee redenen aangewezen.

Vooreerst is er het feit dat heel wat nieuwe inzichten ontwikkeld
dienden te worden in functie van het uitbouwen van een opleiding en
van tewerkstellingsmogelijkheden voor ervaringsdeskundigen. De meest
adequate woorden vinden om nieuwe kennis of een nieuw inzicht uit
te drukken, is niet steeds eenvoudig. Soms moet men meerdere pogingen
ondernemen, vooraleer men er in slaagt om precies geformuleerd te
krijgen wat men wenst uit te drukken. Indien dit in groepsverband
gebeurt, is de kans het grootst dat voldoende afgetoetst wordt of
datgene wat men meent begrepen te hebben wel overeenstemt met datgene
wat men wenste uit te drukken, maar ook of de gebruikte woorden wel
voldoende adequaat zijn om de nieuw verworven inzichten correct weer
te geven. Een groepsgebeuren is dus bevorderlijk voor het ontwikkelen
van betrouwbare en helder geformuleerde kennis.

In tweede instantie sluit een groepsgerichte methodiek goed aan bij
het feit dat ervaringsdeskundigen mee vanuit een gevoelsmatig niveau,
dit wil zeggen vanuit het kijken naar en reflecteren over de eigen
gevoelens, op zoek gaan naar kennis. Daarbij is wat op dat ogenblik
in het gevoel meest bovenaan ligt, het best toegankelijk, terwijl
het datgene wat daaronder ligt minder zichtbaar en minder gemakkelijk
toegankelijk maakt. Niet bij iedereen ligt eenzelfde element op hetzelfde
ogenblik bovenaan in het gevoel. Door dit onderzoek op gevoelsniveau
in groep te doen, wordt de kans dus groter dat de diverse elementen
die verbonden zijn met het onderzochte thema effectief aan bod komen
en wordt de aldus ontwikkelde kennis dus vollediger.

Gezien praktijkervaringskennis een essentiële bron van informatie
vormde, was het belangrijk om intern onder de medewerkers en bij de
andere betrokkenen zo snel mogelijk de communicatie over het handboek
op gang te brengen, zodat ook dit handboek een gemeenschappelijk gedragen
project kon worden met gedeelde inspanningen en vooral met een gedeelde
alertheid. Alle medewerkers van De Link moesten immers trachten permanent
alert te blijven voor alles wat eventueel relevant zou kunnen zijn
in functie van het handboek. Het kon daarbij zowel gaan om belangrijke
nieuwe kennis of inzichten als om belangwekkende ervaringen. Een van
de instrumenten die hiertoe bijdroeg, was de vaste bijdrage over het
handboek in de nieuwsbrief van De Link. Deze nieuwsbrief verscheen
gedurende enkele jaren vier maal per jaar en bereikte cursisten, docenten,
oud-cursisten, oud-docenten, medewerkers en bestuursleden van De Link.
In die nieuwsbrief werd nu eens gerapporteerd over de stand van zaken
van het handboek en over de vooruitgang die terzake geboekt werd,
sinds de vorige keer dat daarover gerapporteerd werd. Een andere keer
werd een bepaald onderwerp of aandachtspunt belicht waar op dat moment
in functie van het handboek veel aandacht naartoe ging, zoals bijvoorbeeld
onder meer de maatschappelijke relevantie van armoedebestrijding.
Soms werd dieper ingegaan op een specifieke methodiek die gebruikt
zou worden om over een bepaald onderwerp meer informatie te verzamelen.
De bevragingen van cursisten over de betekenis van de opleiding voor
hun omgeving en van oud-cursisten over hun ervaringen in het werkveld
werden op die manier aangekondigd.

Aanvankelijk bestond het idee dat de nieuwsbrief ook een goed instrument
zou kunnen zijn om een inbreng uit te lokken van medewerkers en cursisten
in verband met de onderwerpen die op dat moment in functie van het
handboek in de focus stonden. Om die inbreng te stimuleren werd in
de eerste afleveringen van de nieuwsbrief aan de lezers gevraagd welke
thema's in verband met het behandelde onderwerp naar hun mening zeker
aan bod moesten komen, en wie daarover interessant materiaal ter beschikking
kon stellen of belangrijke inzichten of ervaringen kon aandragen.
Een dergelijke aanpak bleek in de praktijk echter niet te werken,
in die zin dat op dit soort vragen naar inbreng geen reactie kwam.
Daarvoor werd deze manier van aanpakken als veel te indirect ervaren.
Hetzelfde kan trouwens gezegd worden over de informatiefolder voor
cursisten over het handboek, die opgenomen is in bijlage \ref{cursistenfolder}
op pagina \pageref{cursistenfolder}. Deze folder had tot doel cursisten
te informeren over het feit dat De Link werkte aan een handboek over
de opleiding, hen te verduidelijken dat in een dergelijk handboek
ook het cursistenperspectief niet mocht ontbreken en hen uit te nodigen
tot een concrete inbreng.


\subsubsection{Terugkoppelen}

Alertheid en betrokkenheid waren niet enkel van belang in functie
van het aandragen van materiaal voor het handboek. Evenzeer was het
van belang dat de inhoud en de uitwerking ervan konden blijven bewaakt
worden door alle betrokkenen. Daartoe werden onder meer verschillende
tussentijdse versies van het handboek aangemaakt, die naarmate ze
al meer inhoud bevatten, steeds ruimer werden verspreid met het oog
op daadwerkelijke toetsing.

Een initiële versie, waarin de hoofdaandacht ging naar de vooropgestelde
wijze van werken, en waarin een eerste structuurschema voor het boek
werd ontwikkeld dateert van 21 maart 2001 en was bedoeld voor de vergadering
van de algemene stuurgroep van 20 april 2001 (versie 0.1). Tijdens
de bespreking werd duidelijk dat het handboek in de beschrijving van
de opleiding een integratie van drie niveaus moest nastreven: het
niveau van de feitelijke informatie, het niveau van achterliggende
waarden, motieven en theoretische concepten en tenslotte het niveau
van de beleving en de praktische illustratie.

Een eerste, zij het erg onvolledige, inhoudelijke versie werd ter
bespreking aan de algemeen coördinator bezorgd op 31 oktober 2001.
Ze bevatte reeds een verwerking van de meeste documenten van De Link
in verband met de voorbereidende werkzaamheden en de start van de
opleiding (versie 0.2).

Een derde tussentijdse versie werd op 6 juni 2002 gemaakt. Het was
de eerste tussentijdse versie die op enkele exemplaren werd aangemaakt
en onder de medewerkers van De Link circuleerde, om hen zo in staat
te stellen commentaar en feedback te geven (versie 0.3).

Ook een volgende versie (versie 0.4) circuleerde onder de medewerkers
en daarenboven ook bij een aantal externe lezers. Ze dateerde van
21 maart 2003 en was vergeleken met de voorgaande versie, veel rijker
gestoffeerd met ervaringsmateriaal en reflecties.

Een laatste werkversie (versie 0.5) bevatte een ontwerp van de definitieve
tekst. Deze werkversie bestond eigenlijk uit twee parallelle teksten.
De ene had een sterke inhoudelijke focus, waardoor hij geschikt was
om een ruim ge\discretionary{-}{in}{\"ïn}teresseerd publiek aan te
spreken. De andere tekst focuste daarenboven ook op praktische en
organisatorische aspecten, zodat hij als draaiboek zou kunnen fungeren
met het oog op het overdragen van de ontwikkelde methodiek. Ook deze
werkversies werden vanaf 17 december 2004 getoetst bij medewerkers
en bestuursverantwoordelijken van De Link en bij een aantal deskundigen
inzake armoedebestrijding.

Via deze tussentijdse terugkoppelingen kon dit handboek uitgroeien
tot een resultante van de inbreng van alle betrokkenen en kon de inhoud
bij hen ook grondig worden getoetst. Een dergelijke werkwijze sloot
meteen aan bij de basisfilosofie van het werken met ervaringsdeskundigen,
waarin armen partners zijn in de armoedebestrijding.


\subsection{Aanverwante methodieken}


\subsubsection{Actieonderzoek}

Tijdens het uitbouwen van de opleiding tot ervaringsdeskundige in
armoede en sociale uitsluiting werd door De Link heel wat nieuwe kennis
verworven. In die zin sloot het geheel van de werkzaamheden nauw aan
bij een vorm van onderzoek die men actieonderzoek%
\footnote{Actieonderzoek is een vorm van handelen naar aanleiding van een als
problematisch ervaren situatie, met als dubbel doel kennis te verwerven
en deze probleemsituatie te veranderen in samenwerking met de betrokkenen.%
} noemt. Een vorm van onderzoek \emph{in de volle praktijk}.

Een eerste gelijkenis met dit soort onderzoekswerkzaamheden lag in
het feit dat nieuwe kennis werd verworven. Kennis die men trachtte
vast te houden en te ontsluiten. Een volgende gelijkenis lag in het
feit dat gestreefd werd naar grondige en gefundeerde kennis, die in
de mate van het mogelijke op zijn betrouwbaarheid werd getoetst.

Daarenboven was de context, waarin dit kennisverwervingsproces zich
afspeelde, erg vergelijkbaar met een context waarin volgens de methodologie
van het sociaal wetenschappelijk onderzoek een actieonderzoeksopzet
te verkiezen valt. Dit lichten we hierna wat nader toe om nadien stil
te staan bij een ander punt van overeenkomst: de samenwerking met
alle betrokkenen.

Volgens de methodologie van het actieonderzoek is het voorwerp van
actieonderzoek een niet of onvoldoende of te weinig gekende sociale
werkelijkheid, die daarenboven, vaak net omdat ze slecht gekend is,
onbevredigend is. Omdat ze onbevredigend is, wil men in die werkelijkheid
ingrijpen en ze veranderen. Maar om ze te kunnen manipuleren en veranderen
moet men ze uiteraard kennen. En die kennis ontbreekt nu net.

In de plaats van die werkelijkheid eerst te bestuderen om ze vervolgens
te veranderen, gaat men er in actie-onderzoek, ondanks een beperkte
aanvangskennis, toch van bij de aanvang op ingrijpen, uitgaande van
een vermoeden over hoe die werkelijkheid in elkaar steekt. Op basis
van de effecten van dit ingrijpen, leert men die werkelijkheid beter
kennen en is men tegelijk in staat er nog adequater op in te grijpen.
Naast het gegeven dat men als onderzoeker hoedanook invloed heeft
op de bestudeerde werkelijkheid, zodat men het best zo bewust mogelijk
omgaat met dit gegeven, zijn er nog enkele andere redenen, waarom
men van bij de aanvang ingrijpt:

\begin{enumerate}
\item Ten aanzien van de mensen, voor wie de bestudeerde sociale werkelijkheid
van invloed is op de dagelijkse realiteit van hun levensomstandigheden,
kan men op ethische gronden moeilijk volgende houding verdedigen:
{}``Heb nog enkele jaren geduld. Eerst wensen we de zaak grondig
te bestuderen, en daarna gaan we proberen uit te maken wat ons te
doen staat''. Hoewel een dergelijke houding geregeld voorkomt, is
ze volgens de opvattingen van het actieonderzoek onethisch, omdat
men het volgens deze op samenwerking en solidariteit ingestelde onderzoeksopvatting
niet kan maken om mensen zonder meer aan hun lot over te laten in
een als problematisch ervaren situatie.
\item Gezien de sociale werkelijkheid veranderlijk is, is het goed mogelijk
dat, vooraleer de meetresultaten van onderzoek zijn verwerkt en geïnterpreteerd,
die werkelijkheid bepaalde veranderingen heeft ondergaan, zodat interventies
op basis van de vermelde onderzoeksgegevens toch niet de verwachte
effecten geven, hoe degelijk het onderzoek ook was uitgevoerd. Ook
dit fenomeen komt in de realiteit vaak voor, maar kan door de methodiek
van het actie-onderzoek worden vermeden.
\end{enumerate}
Verder vond de gehanteerde werkwijze in functie van het handboek ontegensprekelijk
aansluiting bij de basisfilosofie van het actieonderzoek, volgens
dewelke alle betrokkenen partners zijn in het onderzoek. En dit laatste
was nog duidelijker het geval voor de tweede doelstelling die De Link
met dit handboek beoogde, namelijk het stimuleren en mogelijk maken
van bijsturingen op basis van grondige tussentijdse evaluaties. Een
doelstelling die vooral via het procesaspect van het werken aan dit
handboek werd beoogd.

De methodologie schrijft inderdaad voor dat actieonderzoek steeds
moet gebeuren in samenwerking met de betrokkenen. Ook dit heeft voornamelijk
twee redenen:

\begin{enumerate}
\item De sociale werkelijkheid is een werkelijkheid die door mensen wordt
gemaakt. En het wordt erkend als een algemeen geldend beginsel van
democratie en participatie dat elkeen het fundamenteel recht heeft
om mee vorm te geven aan de sociale werkelijkheid, a fortiori voor
zover die mee bepalend is voor de eigen levensomstandigheden.
\item Personen, voor wie de slecht gekende werkelijkheid die men wenst te
bestuderen een onderdeel is van de realiteit van alledag, kunnen vermoedelijk
een beter inzicht hebben in en verklaringen geven voor de diverse
elementen van die werkelijkheid, dan een onderzoeker, die deze onbekende
werkelijkheid niet aan den lijve ondervonden heeft. Dit is een niet
onbelangrijk gegeven in het licht van het feit dat vermoedens en vage
noties noodzakelijkerwijs de enige aanknopingspunten zijn om iets
te ondernemen, zolang men de onderzochte werkelijkheid nog niet beter
kent. Dit gegeven impliceert een erg nederige en bescheiden houding
vanwege de onderzoeker.
\end{enumerate}

\subsubsection{Evaluatieonderzoek}

De werkzaamheden in functie van het uitbouwen van een opleiding tot
ervaringsdeskundige in armoede en sociale uitsluiting vertoonden niet
enkel veel gelijkenis met actieonderzoeksactiviteiten, ze waren ook
sterk verwant met evaluatieonderzoek. Niet voor niets werd steeds
vooropgesteld dat het realiseren van een handboek over de opleiding
ook voor De Link zelf kansen moest bieden tot geregelde tussentijdse
evaluaties.

Evalueren is een activiteit die zich vooral concentreert op allerlei
aspecten van doelen, processen en middelen. Een heel courante evaluatieactiviteit
is bijvoorbeeld nagaan of de vooropgestelde doelen zo volledig als
mogelijk worden bereikt en via de best denkbare weg. Bij een dergelijke
vraag staat de middel-doelrelatie heel centraal. Evalueren kan zich
ook toespitsen op

\begin{itemize}
\item productaspecten: men zal zich dan bevragen over het feit of de gerealiseerde
effecten in overeenstemming zijn met de beoogde effecten en of men
dergelijke effecten als waardevol kan beschouwen;
\item procesaspecten, waarbij ingezette middelen en gevoerde processen in
de focus staan en kunnen getoetst worden aan wat men had vooropgesteld,
maar ook in dit geval opnieuw aan waarden.
\end{itemize}
Dit soort evaluatievragen worden in een maatschappelijk vernieuwend
project, zoals dat van De Link, voortdurend gesteld. Evalueren is
een van de belangrijkste instrumenten waarover een vernieuwend praktijkproject
kan beschikken om te komen tot degelijke, gefundeerde en betrouwbare
nieuwe kennis. In dit streven naar vernieuwende kennis onderscheidden
de activiteiten van De Link, en meer specifiek de frequente evaluatiemomenten,
zich van andere evaluatietypes, waarin een betere toepassing van bestaande
kennis vaak centraal staat.

Een belangrijk facet van evalueren is het toetsen van doelen, middelen
en processen aan waarden. Een courante waarde, waaraan bij een evaluatie
de ingezette middelen frequent getoetst worden, is bijvoorbeeld de
waarde zuinigheid. Een hoog rendement is dan de norm en efficiëntie
of kosten-effectiviteit het gehanteerde toetsingscriterium. Wat het
project opleiding en tewerkstelling van ervaringsdeskundigen in armoede
en sociale uitsluiting betreft, speelden uiteraard nog andere waarden
een vooraanstaande rol bij het evalueren van de doelstellingen, de
ingezette middelen en de gevoerde processen. De nadruk die men legde
op het belang van visie is in dit verband sprekend. Hierdoor is het
duidelijk dat tijdens evaluaties ook een belangrijk gewicht werd toegekend
aan waarden zoals menselijkheid, respect, duurzaamheid, veranderingsgerichtheid
en bovenal aan het inzicht dat armoedebestrijding heel frequent te
kampen heeft met een missing link.

De meeste ingelaste evaluatiemomenten hielden rechtstreeks verband
met het feit dat het een vernieuwend project betrof. En dus hadden
deze momenten vooral de functie van een intern verdiepings- en bijsturingsinstrument,
waarbij het belangrijkste aandachtspunt in de lijn lag van vragen
zoals: {}``Wat willen we precies bereiken? Welke resultaten bereiken
we effectief? Moeten we in dit verband sommige zaken herbekijken?''

In functie van evaluatiedoelen is het niet onbelangrijk uit te maken
wie een stem heeft bij het vaststellen van geboekte resultaten, bij
het vastleggen van de beoogde effecten en bij het formuleren van de
waarden, die een groot gewicht in de schaal zullen werpen bij de toetsing.
In het kader van voorliggend project waren nogal wat relevante actoren
te onderkennen, zoals de cursisten, hun gezinnen, de docenten, de
procesbegeleiders, de praktijkplaatsen, de coördinatoren, de overheden,
de stuurgroepleden. Uiteraard was het niet relevant om bij elke ervaren
nood aan een tussentijds evaluatiemoment steeds al deze actoren te
betrekken. Toch werd ernaar gestreefd om telkens alle relevante betrokkenen
aan het woord te laten.


\section{Een inhoudelijk overzicht}

De opleiding tot ervaringsdeskundige staat in dit boek centraal, maar
dan wel de opleiding in al zijn facetten. Dit laatste impliceert bijvoorbeeld
concreet onder meer dat ook de werkervaringen van afgestudeerde cursisten
onze interesse hadden of dat we het ook nodig vonden om stil te staan
bij de ideeën die tot het uitwerken van deze opleiding hebben geleid.

In het \emph{eerste deel} van dit boek staan we trouwens uitdrukkelijk
stil bij deze \emph{grondslagen} voor de opleiding. Uiteraard krijgt
de \emph{visie op armoede} waar de opleiding tot ervaringsdeskundige
van vertrekt, hierin een centrale plaats. Ze wordt uitgewerkt in \emph{hoofdstuk
2}. Het \emph{derde hoofdstuk} gaat dieper in op hoe \emph{armoedebestrijding}
er in een dergelijk perspectief moet uitzien. Dit doet ons noodzakelijkerwijs
stilstaan bij de \emph{missing link} als hardnekkig knelpunt in de
armoedebestrijding en bij het inschakelen van \emph{ervaringsdeskundigen}
als één van de kernelementen van een vernieuwde aanpak van de strijd
tegen armoede. Het \emph{tandemconcept} geniet onze bijzondere belangstelling,
omdat het een zeer bruikbaar model is van samenwerken met ervaringsdeskundigen.
Zelfs wanneer men in de praktijk andere samenwerkingsmodellen hanteert,
biedt het tandemmodel veel inspiratiemogelijkheden voor het uitbouwen
van een samenwerkingsrelatie van hoogwaardige kwaliteit.

De \emph{contouren} waarbinnen dit project tot ontwikkeling kwam,
komen aan bod in \emph{deel twee}. \emph{Hoofdstuk 4} beschrijft hoe
er een maatschappelijk draagvlak gegroeid was, waarop dit project
vorm kon krijgen. Met passief afwachten tot zich een geschikt klimaat
had ontwikkeld, had dit echter niets te maken. Er moest heel intens
gewerkt worden aan het mee vorm geven van een gunstige maatschappelijke
context. Hoe het \emph{project} tot \emph{ontwikkeling} kwam toen
die context er eenmaal was, wordt beschreven in \emph{hoofdstuk 5}.

Het \emph{derde deel} beschrijft de diverse elementen van \emph{omkadering},
die noodzakelijk zijn voor het uitbouwen, opvolgen, ondersteunen en
coördineren van de opleiding tot ervaringsdeskundige in armoede en
sociale uitsluiting. In \emph{hoofdstuk 6} wordt beschreven hoe de
\emph{algemene coördinatie} van het project wordt waargenomen door
De Link vzw, die daartoe in het kader van het armoededecreet door
het Ministerie van de Vlaamse Gemeenschap werd erkend. Verder schetst
dit hoofdstuk ook de specifieke \emph{omkaderingsstructuren} van de
opleiding. Welke diverse partners bijdragen tot de \emph{financiering}
van de opleiding en van alle opdrachten die daarmee verband houden,
komt aan bod in \emph{hoofdstuk 7}. Het \emph{achtste hoofdstuk} behandelt
de \emph{personeelsomkadering} die men nodig heeft om de opleiding
tot ervaringsdeskundige te kunnen aanbieden.

In het \emph{deel \ref{opleiding}} komt de \emph{opleiding} zelf
uitgebreid aan bod. Dit deel vangt aan met de beschrijving van de
\emph{basisbeginselen} die de grondslag van de opleiding vormen. De
lezer vindt ze terug in \emph{hoofdstuk \ref{hoofdlijnen}} van dit
boek. Wie in aanmerking komt voor de opleiding en hoe de werving en
de selectie van deze \emph{kandidaat-cursisten} verloopt, komt aan
bod in \emph{hoofdstuk \ref{cursistenkandidaten}}. In het eerste
jaar van de opleiding wordt bij de cursisten een heel belangrijke
basis gelegd. Het wordt daarom toepasselijk \emph{het basisjaar} genoemd.
Omdat het programma van dit basisjaar zo sterk focust op de levenservaringen
van de cursisten die de opleiding volgen, en omdat de effecten van
dit basisjaar zo ingrijpend zijn, is er in dit boek een apart hoofdstuk
aan gewijd. In \emph{hoofdstuk \ref{basisjaar}} leest men er alles
over. De drie \emph{vervolgjaren} worden samen beschreven in \emph{hoofdstuk
\ref{opvolgingsjaren}}. Een belangrijk deel van de aandacht gaat
daarbij naar het aspect beroepspraktijk, dat vanaf het tweede opleidingsjaar
zijn intrede doet in het programma en dat in belang toeneemt naarmate
de opleiding vordert.

De opleiding tot ervaringsdeskundige is een praktijkgerichte opleiding
met een eigen finaliteit. Dit wil zeggen dat cursisten die de opleiding
beëindigen, zich nadien normaal gezien aanbieden op de arbeidsmarkt.
Dit betekent ook dat \emph{tewerkstelling} een logisch aandachtspunt
moet zijn, temeer omdat de opleiding zich specifiek richt tot de meest
kansarmen. \emph{Deel \ref{tewerkstelling}} van dit boek is aan dit
onderwerp gewijd.

Aangezien de opleiding tot ervaringsdeskundige een gloednieuwe opleiding
is, was het logisch dat de arbeidsmarkt voor dit beroep aanvankelijk
nog een \emph{braak terrein} was. Wat dit aan consequenties met zich
meebracht wordt in \emph{hoofdstuk \ref{experimentele-start}} onderzocht.
Zonder voorgeschiedenis is het ook logisch dat de inschakeling van
de eerste ervaringsdeskundigen in het werkveld een erg \emph{experimenteel}
karakter had. De eerste tewerkstellingsinitiatieven werden van nabij
gevolgd en diensten wisselden onder elkaar hun eerste ervaringen uit.
\emph{Hoofdstuk \ref{eerste-initiatieven}} bevat dan ook een schat
aan informatie die erg inspirerend kan werken voor al wie op zijn
beurt aan de slag wil gaan met een ervaringsdeskundige.

Al die aanvankelijke ervaringen maakten het zelfs reeds mogelijk een
eerste \emph{beroepsprofiel} van ervaringsdeskundige uit te schrijven,
wat op zijn beurt de ervaringsdeskundigen in het werkveld en wie met
hen samenwerkt een grotere houvast met betrekking tot de functie van
ervaringsdeskundige kan bieden. Dit is het thema van \emph{hoofdstuk
\ref{beroepsprofiel}}.

Er is zelfs ook al wat zicht op welke elementen in de dagelijkse samenwerking
met ervaringsdeskundigen op het terrein het meest nadrukkelijk ervaren
worden als \emph{bijzonder waardevol}. Tevens heeft men uit de praktijk
kunnen leren dat aan een aantal aspecten \emph{bijzondere zorg en
aandacht} moet besteed worden, wil het inschakelen van een ervaringsdeskundige
in een organisatie zowel voor de ervaringsdeskundige zelf als voor
zijn eventuele tandempartner, zijn directe collega's en het geheel
van de organisatie waardevol en werkbaar kunnen blijven. Die inzichten
werden gebundeld in \emph{hoofdstuk \ref{werkveld}}.

\emph{Hoofdstuk \ref{TAO}} spitst zich toe op de \emph{Teams voor
Advies en Ondersteuning}. Dit is een geëigende structuur, die ervoor
moet zorgen dat diensten en organisaties ook op tijdelijke basis een
beroep kunnen doen op de diensten van een ervaringsdeskundige. Tegelijk
heeft deze structuur tot taak de eigenheid van de functie van ervaringsdeskundige
methodisch te blijven ondersteunen ten behoeve van ervaringsdeskundigen
in het werkveld.

Omdat het ideeëngoed van de missing link en het werken met ervaringsdeskundigen
nieuw is op het domein armoede, bestaat er een grote behoefte aan
\emph{vorming en} \emph{sensibilisatie} terzake. We hopen dat dit
boek op zijn eigen wijze daaraan een bescheiden bijdrage kan leveren.

Maar uiteraard is vorming en sensibilisatie met betrekking tot het
ideeëngoed van ervaringsdeskundigheid en de missing link een opdracht
waaraan De Link uitgebreid en op systematische wijze aandacht moet
besteden. Op deze bijkomende opdracht voor De Link in de marge van
de opleiding tot ervaringsdeskundige, gaat \emph{deel \ref{vorming-sensibilisering}}
van dit handboek nader in. \emph{Hoofdstuk \ref{inherente-opdracht}}
licht toe dat het ingaan op vragen inzake sensibilisatie en vorming
een \emph{inherente opdracht} is voor wie een opleiding tot ervaringsdeskundige
aanbiedt. In dit hoofdstuk wordt ook beschreven welke principes het
invullen van deze opdracht sturen, terwijl \emph{hoofdstuk} \emph{\ref{werkvormen}}
de gehanteerde \emph{werkvormen} beschrijft en de diverse kanalen,
waarop men zich bij deze bijkomende opdracht toespitst.

\newpage


\part{Grondslagen}

~

\vfill

\begin{verse}
\textbf{Ervaringsdeskundigen}

\emph{Wat is dat?}

Een mens die de moed heeft om te spreken en niet te preken\\
Een mens die antwoorden zoekt en voelt hoe het moet\\
Een mens die luistert naar wat je zegt en je niet direct afbekt\\
Een mens die je gelooft en je daarna nog gedoogt\\
Een mens die veel heeft meegemaakt en nog voor anderen klaar staat

\emph{Wat doen ze?}

Luisteren, je geloven en daarna nog met je praten\\
Eigenlijk veel woorden die leiden tot daden\\
Proberen samen met jou een oplossing te vinden\\
Zonder jou tot iets te binden\\
Ze oordelen niet maar blijven aan je zijde\\
Totdat er iets uit de bus komt voor beide

\emph{Waarin geloven ze?}

Alle mensen zijn mensen, dat is wat ze wensen\\
Iedereen heeft rechten en wil daarvoor vechten\\
Gelijke kansen, niet in een rij lopen als ganzen\\
Een wereld waar plaats is voor iedereen\\
Zelfs als je iets mist zoals b.v. een been

~

Ik geloof in een wereld waarin\\
iedereen aanvaard wordt zoals hij of zij is

Ik weet de maatschappij is een oude \\
machine die al lang draait

Maar een machine is maar zo sterk als\\
zijn zwakste schakel

Daarom moeten we proberen die\\
zwakke schakel te zoeken en te vinden

En die sterker te maken door kansen te\\
creëren waardoor we kunnen groeien

Geef een zwakke een kans en voor je\\
het weet is hij of zij de sterkste

Of is de maatschappij daar soms bang voor?!\\
~

\emph{Een cursiste in de nieuwsbrief van De Link,}\\
\emph{jaargang 1, nr. 4 (november 2002).}
\end{verse}
\newpage


\chapter{\label{benadering-van-armoede}Een benadering van armoede}


\section{Inleiding}

Ervaringsdeskundigen maken gebruik van de eigen armoede-ervaring in
de strijd tegen armoede en sociale uitsluiting. De eigen ervaring
is zelfs de belangrijkste component in het geheel van middelen, technieken
en methodes die door de ervaringsdeskundige in het werkveld worden
ingezet. Via het verwerven van inzicht in de eigen armoede-ervaring,
en het verwerken en het verruimen van die ervaring worden ervaringsdeskundigen
in opleiding bekwaam in het aanvoelen, het begrijpen en het vertolken
van de ervaring van die personen, die in onze samenleving nog steeds
verplicht worden in armoede te leven. Hierdoor trachten zij een brug
te slaan tussen diensten en beleidsinstanties enerzijds en de gebruikers
van deze diensten of de doelgroep van deze beleidmakers anderzijds,
opdat acties van deze diensten en instanties beter zouden aansluiten
bij de noden van personen die in armoede leven.

Wil iemand een functie van ervaringsdeskundige kunnen uitoefenen,
dan is het een minimumvereiste dat die persoon zelf over uitsluitingservaring
op grond van armoede beschikt. Het is het \emph{basisinstrument} van
de ervaringsdeskundige, zoals men een truweel het basisinstrument
van de metselaar zou kunnen noemen.

Om vanuit diensten of verenigingen waarin armen het woord nemen een
goede toeleiding van kandidaat-cursisten te bekomen, is het dus van
essentieel belang dat zo helder mogelijk aangegeven wordt wat het
concept armoede in het kader van een opleiding tot ervaringsdeskundige
precies inhoudt. Een uitgeklaard \emph{armoedeconcept} is eveneens
essentieel voor een goede \emph{selectie} van de kandidaat-cursisten
die zich voor de opleiding aanmelden. Tijdens de selectieprocedure
wil men zich immers een eerste, maar toch betrouwbaar, idee kunnen
vormen over de armoede-ervaring van de kandidaat-cursist. Dit is vooral
belangrijk omdat de opleiding tot ervaringsdeskundige zich in de eerste
plaats richt tot personen met diepe armoede-ervaring. Men mag daaruit
niet besluiten dat in het geheel van de armoedeproblematiek het bestrijden
van zogenaamde nieuwe armoede en bestaansonzekerheid minder prioritair
zouden zijn. Maar de kans op slagen van de dienstverlening is hier
groter dan in het bestrijden van de diepe armoede. Mensen die van
jongsaf armoede meemaken, worden door dat feit zwaar gekwetst. Deze
gekwetste binnenkant blijkt zich te manifesteren als een erg taaie
en hardnekkige bestendigende factor bij diepe armoede. In die zin
is het vormen en inschakelen van ervaringsdeskundigen voor dit soort
armoede wel prioritair. Meteen verantwoordt dit waarom in dit boek
en in het project van De Link nadrukkelijk op extreme armoede gefocust
wordt.


\section{Armoede: een complex gegeven}

Als er over armoede gesproken wordt, valt het op hoe vaak men het
dan niet gewoon over armoede heeft, maar uitdrukkelijk armoede nog
aan iets anders koppelt:

\begin{verse}
armoede \emph{en sociale uitsluiting}

armoede \emph{en uithuisplaatsing}

\emph{generatie-}armoede

\emph{de aller}armsten
\end{verse}
Het is alsof men er absoluut zeker van wil zijn dat er toch geen enkele
kans blijft bestaan dat er uitsluitend naar armoede gekeken wordt
als naar een probleem van een te laag inkomen, een probleem van te
weinig middelen van bestaan. Armoede is niet louter een financieel
gegeven. Armoede is wat men noemt een multiaspectueel probleem. Dit
wil zeggen dat armoede bestaat uit een samenspel van verschillende
elementen. Armoede zit diep geworteld in de persoon van de arme, in
de samenleving en in de wisselwerking tussen arme en samenleving.
Armoede heeft met andere woorden ook een belangrijke binnenkant, zelfs
al is het vooral een structureel probleem, een probleem van sociale
uitsluiting. Bovendien ontwikkelen armen in het kader van hun dagelijkse
strijd om te overleven gedragspatronen en strategieën die mee kunnen
bijdragen tot het in stand houden van de dynamiek van marginaliseren
en uitsluiten.

De gezaghebbende Onderzoeksgroep Armoede, Sociale Uitsluiting en de
Stad (OASeS), die onder meer instaat voor het realiseren van de jaarboeken
Armoede en Sociale uitsluiting, heeft getracht dit multiaspectueel
karakter van armoede sterk tot uiting te laten komen in de definitie
van armoede. Armoede wordt daarom als volgt gedefinieerd \cite[p. 30]{Vra99}:

\begin{quotation}
{}``Armoede is een bijzondere vorm van sociale uitsluiting, m.n.
een geheel van onderling verbonden uitsluitingen. Deze uitsluitingen
betreffen verschillende gebieden van het sociale en individuele leven
en ze kunnen op elk van deze gebieden specifieke vormen aannemen.
De onmacht van de armen om deze samengestelde breuklijn op eigen kracht
te overbruggen, onderstreept enkel het ingrijpend karakter van de
vorm van uitsluiting die armoede is.''

{}``Daarmee bevat armoede alle kenmerken van sociale uitsluiting:
beperkte middelen (ongelijkheid) en breuklijnen (sociale uitsluiting).
Bijkomend voor armoede is dus het netwerkachtige karakter of de multiaspectualiteit.
Armoede heeft te maken met een geringere deelname aan velerlei maatschappelijke
goederen zoals inkomen, arbeid, onderwijs, wonen, gezondheid, rechtsbedeling,
collectieve voorzieningen en cultuur. Deze terreinen staan niet los
van elkaar.''
\end{quotation}
Armoede is met andere woorden een complex gegeven en veel meer dan
een puur financieel probleem. En al wordt het algemeen aanvaard dat
de armoedeproblematiek erg indringend van aard is, toch is onze kennis
van het probleem vermoedelijk nog steeds niet voldoende adequaat.
Daarvoor blijken goed bedoelde inspanningen van de dienstverlening
of goed bedoelde beleidsmaatregelen nog net iets te vaak tegen een
muur aan te botsen en niet tot de verhoopte resultaten te leiden.

Daarom voert ook De Link over het wezen van armoede nog steeds een
permanente en intense dialoog met de betrokkenen zelf. Deze dialoog
werd zelfs structureel ingebouwd in de organisatie door het opnemen
van meerdere ervaringsdeskundigen in de personeelsstaf. Samen wordt
gezocht om de diepe wortels van armoede nog beter te leren kennen.
Er heeft zich immers een steeds ruimere consensus gevormd over het
feit dat een dialoog met de arme een noodzakelijke vereiste is om
de kennis over armoede te verbeteren en de strijd tegen armoede met
succes te kunnen voeren. Deze overtuiging is zeker niet enkel gebaseerd
op een abstract democratisch uitgangspunt, dat stelt dat alle groepen
hun stem moeten kunnen laten horen. De keuze voor de dialoog drukt
immers meteen ook een geloof uit in de kracht die vanuit armen zelf
kan uitgaan.

Dit laatste sluit niet enkel aan bij de empowermentgedachte, maar
vindt ook raakpunten met recente theorieën inzake management. Daarin
beklemtoont men de noodzaak om niet enkel oog te hebben voor de problematische
aspecten, die vervat liggen in de eigen zwaktes en in bedreigingen
vanuit de omgeving. Even noodzakelijk acht men het om aandacht te
besteden aan constructieve mogelijkheden die zich aandienen in de
vorm van de eigen kwaliteiten en de kansen die de omgeving biedt.
Ook in de praktijk van de armoedebestrijding blijkt het van fundamenteel
belang te zijn om niet enkel de \emph{deficiënties} te zien, maar
ook oog te hebben voor \emph{competenties.} Het zou met andere woorden
fout zijn om zich te fixeren op de overduidelijke \emph{zwaktes} die
in het kader van een armoedeproblematiek onmiskenbaar en nadrukkelijk
op de voorgrond treden. Zo een fixatie heeft namelijk vaak tot gevolg
dat men blind blijft voor de nog aanwezige \emph{krachten} of \emph{sterktes}
van personen die in armoede leven.

Dit geloof in de kracht van de arme is een van de peilers waarop het
project tot opleiding en inschakeling van ervaringsdeskundigen werd
gebouwd, naast de overtuiging dat armoede een onrecht is, een moderne
democratische samenleving onwaardig. Op deze aspecten komen we later
meer uitgebreid terug, meer precies in de paragrafen \ref{democratie}
en \ref{kracht} op pagina \pageref{democratie} en volgende. Eerst
concentreren we ons op de wortels van armoede, die bestaan uit een
samenspel van structurele, interrelationele, sociaal-psychologische
en intrapersoonlijke componenten. Het resultaat van dit samenspel
is een diepe kloof tussen armen en de rest van de samenleving.


\section{Een diepe kloof}

Armoede moet opgevat worden als een netwerk van sociale uitsluitingen
dat zich uitstrekt op meerdere gebieden van het leven van de armen.
En vermits het een fenomeen van uitsluiting betreft, impliceert dit
dat de positie van de arme in de maatschappij door de samenleving
bepaald wordt, niet door de arme zelf. Armoede scheidt de armen van
de algemeen aanvaarde leefpatronen van de samenleving.

Er ligt dus een diepe kloof tussen mensen die in armoede leven en
de rest van de samenleving. Omdat armen er de grootste slachtoffers
van zijn, is ze vanuit hun perspectief heel goed waar te nemen. Het
betreft een kloof, die ze niet op eigen kracht kunnen overbruggen,
aangezien er vanuit de samenleving een uitsluitingsdynamiek werkzaam
is die deze kloof in stand blijft houden. En ook die kloof bestaat,
net als de armoede zelf, uit een samenspel van elementen. Ook zij
is dus multiaspectueel. Deze kloof is kenmerkend voor de situatie
van personen die in armoede leven en haar bestaan drukt zelfs nadrukkelijk
zijn stempel op de persoonlijkheid van deze personen.

In wat volgt willen we de verschillende aspecten van deze kloof wat
van naderbij bekijken. Al deze elementen samen vormen immers de wortels
van armoede. Het zal duidelijk worden dat deze wortels zich erg ver
uitstrekken, zodat niet voldoende beklemtoond kan worden hoe sterk
armoede wel vastgeworteld zit. Het spreekt uiteraard voor zich dat
niet al de aspecten die hierna behandeld worden, deel uitmaken van
elke armoedeproblematiek. Bovendien zijn niet alle aangehaalde elementen
even duidelijk zichtbaar of even sterk aanwezig.


\subsection{Structurele kloof en participatiekloof}


\subsubsection{Structurele kloof}

De structurele kloof gaat over het feit dat wie in armoede leeft,
verstoken blijft van alle basisrechten, zelfs al werden die met het
oog op een daadwerkelijke toepassing in concrete regels omgezet. Regelgeving
wordt immers meestal opgesteld vanuit en voor het modale gezinssysteem,
wat maakt dat armen voor allerlei rechten uit de boot vallen.

\begin{description}
\item [Het~recht~op~onderwijs:]Wie in armoede leeft, heeft vaak een
slechte schoolcarrière achter de rug, die zich niet zelden ten onrechte
in het bijzonder onderwijs situeert.
\item [Het~recht~op~huisvesting:]Wie in armoede leeft, moet zich meestal
met minderwaardige huisvesting tevredenstellen. Armen wonen vaak in
ongezonde, te kleine en te dure huizen van privé-eigenaars en huisjesmelkers.
Ze verhuizen vaak van krot naar krot op de vlucht voor deurwaarders.
\item [Het~recht~op~een~gezin:]Wie in armoede leeft, moet vaststellen
dat het recht op een gezin voor hem geenszins vanzelfsprekend is.
De talrijke moeilijkheden waarmee arme gezinnen te kampen hebben,
zetten de gezinsrelaties onder zware druk. Kinderen van arme gezinnen
worden vaker geplaatst. Voor een gezin dat op straat komt te staan,
is het vaak onmogelijk om als gezinsentiteit een opvang te vinden.
\item [Het~recht~op~gezondheid:]Wie in armoede leeft, heeft veel meer
dan de gemiddelde burger te kampen met ernstige gezondheidsproblemen,
zoals kanker, long- en hartaandoeningen, rugklachten, enzovoort. Gemiddeld
sterven mensen uit de diepe armoede zeven tot acht jaar vroeger dan
Jan Modaal. \sloppy 
\item [Het~recht~op~maatschappelijke~dienstverlening:]Wie in armoede
leeft, heeft veelal verplicht contact met duizend en één dienstverleners
zonder het gevoel te krijgen geholpen te worden. Armen leven zelfs
vaak permanent met de vrees dat hun gezin op zekere dag uiteengerukt
zal worden onder impuls van een of andere hulpverlenende instantie.
\item [Het~recht~op~recht:]Wie in armoede leeft, is meer dan de gemiddelde
burger het slachtoffer van misdrijven. Uiterst zelden kan hij daarbij
genieten van genoegdoening en herstel van de geleden schade. Tegelijk
komt hij meer dan de gemiddelde burger in aanraking met het gerecht
en wordt bovendien vlugger en zwaarder veroordeeld. Kinderen van personen
die in armoede leven worden vlugger gevat door de jeugdrechtbank.
\fussy 
\item [Het~recht~op~cultuur:]Wie in armoede leeft, wordt veroordeeld
tot een cultuur van stilte. Uitsluiting, schaamte en onmacht zijn
er verantwoordelijk voor dat arme mensen gedwongen worden tot het
leiden van een verborgen leven in de marge. Hierdoor worden voor hen
de fundamenteele rechten van zelfontplooiing en van deelname aan,
bijdrage tot en opbouw van het culturele leven en van de samenleving
onbereikbaar. Ten onrechte wordt bovendien vaak het geheel van de
gevolgen van een leven in armoede geduid als de uitdrukking van de
eigen culturele identiteit van arme mensen.
\item [Het~recht~op~werk:]Wie in armoede leeft, staat zeer zwak op de
arbeidsmarkt. Omdat ze geen diploma hebben en wegens hun uiterlijk,
worden armen dikwijls niet aangenomen voor banen waarvoor ze geschikt
zijn. Als ze al een baan kunnen vinden, gaat het vaak om tijdelijk
of onregelmatig werk. Omdat ze geen andere keuze hebben, gaan sommigen
in het zwart werken, waardoor ze ook hun recht op sociale bescherming
in geval van ziekte of werkloosheid moeten opgeven.
\item [Het~recht~op~bestaanszekerheid:]Wie in armoede leeft, leeft dikwijls
van een leefloon of is langdurig afhankelijk van een ander vervangingsinkomen.
En vaak is nog een deel van dit al beperkte inkomen niet beschikbaar
voor de eigen basisbehoeften en die van zijn gezin. Dan moet het,
bijvoorbeeld in het kader van een regeling inzake collectieve schuldbemiddeling,
gereserveerd moet worden voor de aflossing van een in het verleden
opgebouwde schuldenlast.
\end{description}
Personen die in armoede leven, blijven dus verstoken van alle basisrechten.
Daarom is armoede een fundamenteel onrecht. En daarom is armoede in
de eerste plaats een structureel probleem. Het is immers ontoelaatbaar
dat individuen verstoken blijven van grondrechten die in wezen voor
elk individu moeten gelden en daarom vastgelegd werden in instrumenten
met een bindende kracht, zoals bijvoorbeeld de grondwet en mensenrechtenverdragen.

Sinds de overheid zich duidelijker bewust geworden is van dit feit,
werden een aantal inspanningen geleverd om vooral over deze structurele
componenten van armoede op een meer permanente basis kennis te verzamelen.
Voorbeelden hiervan zijn de indicatoren, die in het kader van het
beleid met betrekking tot het Sociaal Impulsfonds werden ontwikkeld,
de kansarmoede-indicatoren aan de hand waarvan Kind en Gezin een meer
op maat gesneden dienstverlening tracht aan te bieden, de kansarmoede-atlas
waarmee men de armoedeproblematiek op wijk- en buurtniveau tracht
te lokaliseren, enzovoort.

Toch wordt armoede nog vaak gereduceerd tot de meest zichtbare kenmerken
ervan. Men schetst dan het beeld van personen die geen of slechts
een heel laag diploma hebben, leven van een uitkering, slecht gehuisvest
zijn, vaak schulden hebben en contacten hebben met meerdere hulpverleningsinstanties.
Voor buitenstaanders die niet zo vertrouwd zijn met de armoedeproblematiek,
maken deze meest in het oog springende kenmerken van armoede het extra
moeilijk om te begrijpen dat de oorzaak voor het armoedeprobleem echt
niet bij de arme zelf ligt, maar dat armoede wel degelijk een probleem
is van sociale uitsluiting en dus een fundamenteel sociaal onrecht.

Sociale uitsluiting leidt er dus toe dat er op diverse levensdomeinen
een kloof bestaat tussen de arme en de rest van de samenleving. Deze
\emph{structurele kloof} is het best gekende facet van de armoedeproblematiek.
Vaak ziet men deze structurele uitsluiting ook \emph{institutioneel}
bekrachtigd worden. Voorbeelden hiervan zijn de uithuisplaatsing van
kinderen, de reeds aangehaalde doorverwijzing naar het bijzonder onderwijs,
een opname in de psychiatrie, enzovoort.


\subsubsection{Participatiekloof}

De \emph{participatiekloof} is een gevolg van de structurele kloof,
van de uitsluiting van mensen op alle levensdomeinen en op alle niveaus.
Sociale uitsluiting verhindert dat men op een volwaardige wijze aan
de samenleving participeert.

In essentie gaat deze kloof dus over het feit dat aan mensen de greep
ontnomen wordt op hun eigen leven en op de maatschappelijke besluitvorming.
Het gaat erover dat niet-armen in de meeste contacten met armen de
problemen vanuit hun eigen dominante cultuur blijven bekijken en ze
vanuit dit perspectief gaan herdefiniëren. Van daaruit worden ook
de oplossingen ingevuld en door diezelfde dynamiek wordt zelfs de
evaluatie ervan uit handen genomen van de arme. Dit heeft niet alleen
tot gevolg dat armen verhinderd worden om te participeren aan de samenleving,
maar dat hen ook in hun eigen leven de kans ontnomen wordt om hun
verantwoordelijkheid te kunnen en te mogen opnemen. Het plaatst de
armen in een afhankelijkheidspositie en aan de onderkant van elke
sociale relatie. Hun autonomie wordt hen ontnomen door een buitenwereld
die reageert met duizend en één interventies, waartoe de armen zich
steeds weer te verhouden hebben.

Een verlies van controle kan echter nooit tot fundamentele oplossingen
leiden. Want maatschappelijke problemen, waaronder zeker ook maatschappelijke
uitsluiting, kunnen immers nooit opgelost worden ten behoeve van de
betrokkenen, maar enkel door de betrokkenen zelf. Armen kunnen hun
onderdrukte positie dus pas te boven komen als ze zelf de nodige kennis,
inzichten en vaardigheden kunnen verwerven, die hen kunnen toelaten
om volwaardig te participeren in de samenleving. Dit kan slechts via
methodieken die gebaseerd zijn op de analyse en de verwerking van
de eigen levensgeschiedenis. En het kan slechts vertrekken vanuit
de kracht van de arme zelf. Dit wil niet zeggen dat de hulpverlener
hen daarin niet kan ondersteunen en dat dit niet kan gebeuren in solidariteit
met de armen. Dit wil wel zeggen dat de hulpverlener het niet in hun
plaats kan doen.


\subsubsection{\label{mobilisatie-hulpbronnen}Ondoeltreffende hulpbronnen}

Zowel sociale rechten als maatschappelijke instituties blijken voor
armen op een minder doeltreffende wijze als hulpbron te werken.

Sociale rechten, die het ontstaan van sociale uitsluiting eigenlijk
zouden moeten kunnen voorkomen of ongedaan maken, blijken niet voldoende
effectief. De middelen om deze rechten te realiseren zijn immers doorgaans
afgestemd op de middenklasse en zijn vaak niet aangepast aan de specifieke
omstandigheden van personen die in armoede leven. Dit maakt dat armen
veel minder of moeilijker dan anderen een beroep kunnen doen op een
aantal sociale voorzieningen, zoals studiebeurzen, kinderbijslag,
woonpremies, belastingvoordelen, enzovoort.

De structurele uitsluiting en de ongelijkheid in machtsverhoudingen
die er het gevolg van is, samen met een gebrekkige kennis en een tekort
aan vaardigheden, waarop we zo dadelijk ingaan, is ervoor verantwoordelijk
dat mensen die in armoede leven er bovendien niet gemakkelijk in slagen
om doeltreffend een beroep te doen op het geheel van maatschappelijke
instituties waarop ze kunnen terugvallen.

Een voorbeeld: vanuit hun bekommernis om de kansen voor hun kinderen
gaaf te houden, proberen sommige gezinnen in armoede een intensief
contact te onderhouden met de school. Vanuit de school vindt men dan
vaak dat ze om de haverklap en dan nog voor de kleinste prullen appèl
doen op de school. Omdat het armen zijn, tegenover wie vaak vooroordelen
spelen, en wegens de minder gebruikelijke wijze waarop ze uitdrukking
geven aan hun bekommernis, worden ze door de school minder ernstig
genomen. Eerder dan als erg betrokken en geëngageerde ouders te worden
aanzien, worden ze ervaren als te mijden lastposten. De kans is dan
eerder klein dat de school geneigd blijft om inspanningen te leveren
om hen evenveel als andere ouders volwaardig te betrekken bij de opvolging
van de schoolse vorderingen van hun kinderen.

Uiteraard verhouden niet alle personen die in armoede leven zich op
dezelfde manier tegenover de school van hun kinderen. Zo kan het net
zo goed gebeuren dat deze mensen de school eerder mijden wegens de
eigen slechte ervaringen met de school in hun jeugd, uit schrik negatief
bekeken te worden, uit schaamte of om een andere reden. Met het bovenstaande
voorbeeld wilden we enkel aangeven dat, zelfs indien ze zich erg betrokken
willen opstellen, ze er niet steeds in slagen - of zouden we eerder
moeten zeggen weinig kansen krijgen - om dit op een adequate wijze
te doen, zodat hun inspanningen vaak niet tot de gewenste resultaten
leiden.

Ongelijke machtsverhoudingen kunnen aan de basis liggen van het feit
dat mensen in armoede niet doeltreffend gebruik kunnen maken van de
hulpbronnen die hen ter beschikking staan. Het hiernavolgende voorbeeld
illustreert dit. Een cursist die de opleiding tot ervaringsdeskundige
volgde, kreeg van het OCMW een leefloon uitgekeerd. Vanuit een wens
om niet enkel bijstand uit te keren maar ook begeleiding te bieden
en vanuit het idee dat een goede opleiding de beste garantie is tegen
armoede, vroeg de maatschappelijk werker van het OCMW hem om elk semester
zijn schoolrapport te komen tonen. Toen hij dit niet langer wilde,
hield het OCMW de uitbetaling van zijn leefloon achter om druk op
hem uit te oefenen. Het gevolg was dat de cursist niet meer in staat
was om nog naar de opleiding te komen. Hij had immers geen geld meer
voor zijn verplaatsingskosten, die hij in feite zelfs niet zelf moest
betalen. Hij moest ze enkel kunnen voorschieten, want hij had recht
op terugbetaling van zijn verplaatsingskosten. Om toch zijn verplaatsingskosten
te kunnen voorfinancieren en de lessen te kunnen blijven volgen, ontleende
hij geld bij De Link. Dit betekende nog maar eens een nieuwe schuld
en een extra afbetalingsplan om te trachten terug van die schuld af
te geraken.


\subsubsection{Het sociaal netwerk is beperkt}

Armoede brengt ook nog met zich mee dat hulpbronnen, zelfs al lijken
ze beschikbaar, toch niet aangesproken kunnen worden. Één van de krachtigste
hulpbronnen die men kan aanspreken, is zijn sociaal netwerk. Maar
ook hier zijn armen meestal in het nadeel.

Zo is het gekend dat het relatienetwerk waarop personen die in armoede
leven een beroep kunnen doen, beperkt is vergeleken met dat van een
middenklasser. Ook dit element draagt bij tot het in stand houden
van de armoedeproblematiek.

Meestal is het aantal contacten dat armen hebben beperkt. Dit komt
doordat het eigen gezin en de directe familie in het geheel van het
relatienetwerk van de arme de meest centrale plaats innemen. Maar
hoewel het emotionele belang van die relaties zeer groot is, ziet
men toch dat ze in de praktijk vaak weinig intens zijn. Vaak is het
feitelijke contact met een aantal leden uit dit dichte relatienetwerk
zelfs helemaal onbestaande. Dit heeft te maken met het feit dat breuken
geregeld het in stand houden van deze relaties in de weg staan.

En ook het relatienetwerk buiten de directe familiekring vertoont
zijn beperkingen. Die beperking slaat dan niet zozeer op de omvang
van het relatienetwerk, maar opnieuw op de kwaliteit ervan. Vaak gaat
het namelijk om vluchtige, korte relaties zonder diepgang en zonder
vertrouwen.

Daarbovenop komt dan nog de beperkte variatie in deze relaties, omdat
het hoofdzakelijk om personen gaat die zelf ook in armoede leven.
Ook dit element draagt mee bij tot het in stand houden van de armoedeproblematiek.

Toch mag men zelfs in deze context niet uit het oog verliezen dat
de structurele uitsluiting, waarmee mensen in armoede dagelijks geconfronteerd
worden en die zich onder meer uit in beperkingen op financieel vlak
en inzake huisvesting, vaak meteen ook beperkingen stelt aan hun mogelijkheden
om een ruimer sociaal netwerk op te bouwen, in stand te houden en
aan te spreken.

Zo kunnen soms problemen inzake betaalbaarheid en bereikbaarheid ervoor
verantwoordelijk zijn dat iemand niet de meest geschikte kanalen kiest
om iets te doen aan moeilijkheden, waarmee hij geconfronteerd wordt.
Iemand die bijvoorbeeld iets wil doen aan de psychische gevolgen die
hij aan een leven in armoede heeft overgehouden, vindt op een bereikbare
afstand misschien geen centrum voor geestelijke gezondheidszorg dat
ervaring heeft met dit soort vragen. Zich tot een privépraktijk van
een therapeut wenden is wegens de financiële drempel al helemaal geen
alternatief. Gelijkaardige drempels komt iemand die in armoede leeft
tegen, wanneer hij op zoek wil gaan naar mogelijkheden om iets te
doen aan de leermoeilijkheden, waarmee één van zijn kinderen worstelt.
Terugvallen op het relatienetwerk van je dichte omgeving is dan wellicht
weinig efficiënt, maar is misschien de enige resterende uitweg om
toch te proberen iets te ondernemen en niet helemaal bij de pakken
te moeten blijven zitten.


\subsection{Gevoelskloof}

De structurele uitsluiting heeft twee belangrijke gevolgen voor het
gevoelsleven. Enerzijds wakkert de uitsluiting een enorme drang aan
om erbij te horen. Anderzijds werkt uitsluiting kwetsend, zodat mensen
in armoede achterblijven met een zwaar gekwetste binnenkant.


\subsubsection{Erbij willen horen}

Mensen zijn zingevers. In die zingeving spelen betekenisvolle anderen
een belangrijke rol. Zo is het algemeen geweten dat opgroeiende kinderen
van middelbare-schoolleeftijd een toenemend belang gaan hechten aan
de waardering van de vriendengroep en van leeftijdsgenoten. Het oordeel
van die leeftijdsgenoten krijgt voor hen heel veel gewicht. Erbij
kunnen horen wordt bijna een zaak van levensbelang en eventueel worden
conflicten met de ouders daarvoor op de koop toe genomen.

In elke mens leeft het fundamentele verlangen om erbij te horen. Door
onze samenlevingsstructuren sluiten we de armen uit. Erbij horen zit
er voor de arme dus niet in. Niet enkel wordt door de uitsluiting
het verlangen erbij te horen niet bevredigd, het wordt ook nog heel
krachtig versterkt. In een poging om aan dit verlangen tegemoet te
komen, gaan armen het gedrag van de middenklasser trachten over te
nemen. Het is alsof onbewust het idee speelt: {}``Als ik doe zoals
ik de middenklasser zie doen, dan zal ik niet langer meer uitgesloten
worden.'' Als norm voor zijn gedrag stelt de arme dus voor zichzelf
het gedrag voorop dat hij bij de niet-arme waarneemt. Of meent waar
te nemen. Mensen in armoede blijken namelijk een gebrekkige kennis
van de samenleving te hebben. Hierop komen we aanstonds terug.

Ten gevolge van de uitsluiting kan dit verlangen om erbij te horen
zelfs zodanig krachtig worden, dat de arme het gevoel heeft geen andere
keuze meer te hebben dan de gedragspatronen van de middenklasser over
te nemen. Een persoon die in armoede leeft, ervaart de conformiteitsdruk
die van de samenleving uitgaat dus als dermate krachtig, dat er hem
in feite geen keuzevrijheid meer rest. In zijn perspectief wordt zijn
gedrag hem van buitenaf opgelegd.

Het netwerk van personen die in de armoede leven, beperkt zich grotendeels
tot de eigen dichte kring. Daardoor is hun kennis van de middenklassewereld
oppervlakkig en hebben ze weinig voeling met de niet uiterlijk waarneembare
kenmerken van de dominante samenleving. Wat men als arme overneemt
van die samenleving, zijn dus enkel de uiterlijk waarneembare aspecten
en dan nog vooral de meest in het oog springende. En zo valt het te
begrijpen dat men, vanuit zijn verlangen om erbij te horen, ondanks
zijn armoede, ondanks zijn ontoereikende middelen, zich toch genoodzaakt
voelt om het nieuwste model van GSM, een duur trouwkleed of een mooie
en luxueuze auto aan te kopen. Want het is, volgens dit perspectief,
noodzakelijk om deze attributen te hebben om in de samenleving aanvaard
te kunnen worden.

Overigens is het gevoel geen keuze te hebben, waaruit dit soort gedrag
ontstaat, niet louter terug te brengen tot een subjectieve beleving
van de arme. Ook in het perspectief van de samenleving hebben armen
geen recht op vrije keuze: eerst moeten ze met beide handen alle kansen
en hulp die hen aangeboden wordt, trachten te grijpen. Dit is prioritair,
althans vanuit het perspectief van de samenleving bekeken.


\subsubsection{Maatschappelijke veroordeling}

Tegelijk staat de samenleving klaar om pogingen van de arme om erbij
te horen, zwaar te veroordelen en ze te interpreteren als een bewijs
voor het feit dat hij in de eerste plaats zelf schuld heeft aan zijn
miserie en zelf mee de oorzaak is van het feit dat hij er niet in
slaagt zijn armoedeprobleem te overwinnen. Dit toont aan hoe het uitgesproken
verschil in perspectief de armoedeproblematiek nog verder compliceert.
Bovendien zal het mechanisme van schuldtoewijzing dat eruit ontstaat,
op zijn beurt de uitsluiting nog versterken.

De drang om erbij te horen speelt dus een belangrijke rol in de armoedeproblematiek.
Voor de arme zelf is dit het geval, maar als het zijn kinderen betreft,
werkt die drang nog veel krachtiger. Opdat zijn kinderen er tenminste
toch zouden kunnen bijhoren, heeft de arme heel veel over. Erg gevoelig
ligt dit bij verjaardagen en in de periode rond Sinterklaas. Zeker
bij die gelegenheden wil men zijn kinderen niet tekortdoen. Een vraag
van de kinderen in de zin van {}``zijn we dit jaar echt zo stout
geweest, dat we slechts zo weinig speelgoed hebben gekregen van Sinterklaas?''
kan voldoende zijn om ervoor te zorgen dat men de volgende jaren de
hoogste prioriteit zal geven aan een overvloed aan Sinterklaasgeschenken,
ook al moet men zichzelf en zijn gezin daarvoor op andere vlakken
tekortdoen. Vanuit eenzelfde wens dat de eigen kinderen er zouden
bijhoren en omdat men krap behuisd is en niet weet hoe men het thuis
georganiseerd moet krijgen, is het heel begrijpelijk dat een gezin
in de armoede de verjaardagsfeestjes voor zijn kinderen laat plaatsvinden
in een of ander fastfoodrestaurant. Uiteraard vraagt dit grote financiële
inspanningen, maar door de buitenwereld worden die inspanningen niet
gezien. Men wordt er door de buitenwereld wel op aangekeken dat men
zijn geld besteedt aan dit soort zaken.

Een samenleving oordeelt, normeert en interpreteert vanuit de dominante
cultuur. En dit gebeurt op een zodanig evidente wijze, dat men er
zich zelfs niet meer van bewust is dat het om een evidentie gaat.
De ruimte om zich bij deze evidentie vragen te stellen is dan ook
meestal niet aanwezig. Afwijkend gedrag, bijvoorbeeld een verjaardagsfeestje
in een restaurant, wordt dan niet bevraagd op zijn mogelijke betekenis,
maar enkel veroordeeld.

Ook in het handelen van de hulpverlening is deze dynamiek van oordelen
in plaats van bevragen soms zichtbaar. We nemen volgende uitspraak
uit een thuisbegeleidingssituatie als voorbeeld: {}``Hoe het er hier
nu bijligt, kan niet langer worden getolereerd. Je kan ervoor zorgen
dat dit de volgende keer niet meer het geval is!'' Hierin wordt genormeerd
en veroordeeld, niet gevraagd naar de mogelijke betekenis, en uitgegaan
van de evidentie dat men wel weet hoe het anders moet, en over de
vaardigheden beschikt om het ook nog te kunnen. Het effect bij de
arme is een bekrachtiging van uitsluiting.

Maar zelfs indien de thuisbegeleider in dit voorbeeld zijn aanbeveling
niet op een dreigende en veroordelende manier had geformuleerd, maar
op een vriendelijke en aanmoedigende wijze, is het nog helemaal niet
zeker dat ze dan meer kans zou maken om effect te hebben. Daarvoor
moet de arme immers in staat zijn om de aanbeveling in ontvangst te
nemen. Doch indien zijn hoofd barstensvol zit van de zorgen, zal hij
misschien zelfs niet in staat zijn echt te begrijpen wat men hem probeert
duidelijk te maken. Alles wat men hem dan zegt, gaat het ene oor in
en komt er langs het andere weer uit.

Er moet bij de arme dus eerst ruimte zijn om iets te kunnen opnemen.
Ruimte daarvoor kan er eventueel komen door uit te gaan van de prioriteiten
van de betrokkene zelf. {}``Wat wil je zelf eerst aanpakken,'' is
een eenvoudige vraag, maar ze kan doeltreffend zijn, omdat ze ertoe
kan bijdragen dat er eerst gewerkt wordt aan de problemen die de betrokkene
zelf het meest zorgen baren.


\subsubsection{Conformiteitsdruk}

Het zich proberen aanpassen aan de normen van de samenleving vindt
zijn oorsprong in het verlangen van de arme om zich niet langer uitgesloten
te voelen. Maar de drang om zich te conformeren gaat niet enkel van
de arme zelf uit. Ook vanuit de samenleving wordt op personen die
in armoede leven een sterke druk uitgeoefend opdat ze zich heel conformistisch
zouden gedragen.

Vanuit de samenleving krijgen armen veel minder dan anderen ruimte
om anders te zijn. Non-conformisme wordt soms getolereerd of zelfs
positief gewaardeerd, maar wanneer het niet-conform gedrag door een
persoon die in armoede leeft wordt gesteld, wordt het steeds negatief
beoordeeld.

Een non-conformist met stoppelbaard vindt men wellicht hip, maar indien
een persoon die in armoede leeft met een stoppelbaard gezien wordt,
is dit een teken dat het weer niet goed met hem gaat en dat hij zich
weer laat wegzinken in de miserie. Een persoon met een fiere houding
vindt men mooi, maar wie ondanks de armoede toch een fiere houding
heeft bewaard, vindt men allicht een arrogant stuk pretentie.

Deze voorbeelden illustreren hoe vanuit de samenleving druk wordt
uitgeoefend om bij de arme conformistisch gedrag uit te lokken, maar
ze tonen meteen ook aan dat de samenleving eenzelfde gedrag verschillend
percipieert al naargelang wie dit gedrag stelt. Dit heeft te maken
met evidenties die niet in vraag worden gesteld.


\subsubsection{Gekwetste binnenkant}

Naast het element erbij te willen horen, bestaat de gevoelskloof die
men in de armoedeproblematiek vaststelt uit het feit dat mensen in
armoede een enorm gekwetste binnenkant met zich meedragen.

Uitgesloten worden vreet als een kanker aan je persoonlijkheid. Zowel
je gevoelens als je vaardigheden worden erdoor aangetast. Het doet
bij de arme het gevoel ontstaan, dat hij niet het recht heeft iemand
te zijn.

Wie in armoede moet leven gaat gebukt onder een enorme druk, onder
voortdurende spanning en stress. De vele problemen, waarmee men telkens
opnieuw geconfronteerd wordt als men in armoede leeft, blijven deze
gevoelens voeden en versterken. De arme voelt zich een mislukkeling,
omdat hij denkt dat het zijn eigen schuld is dat er altijd maar opnieuw
problemen op hem afkomen. Hij beseft helemaal niet dat ook anderen
met problemen te kampen kunnen hebben en dat onder meer de beperkte
beschikbaarheid van hulpbronnen, zoals een sociaal netwerk waarop
men een beroep kan doen, mee oorzaak zijn van het feit dat gelijkaardige
problemen bij hem veel harder aankomen.

Schuldgevoelens zijn vaak nadrukkelijk aanwezig bij mensen die in
armoede leven. Ze worden hen in belangrijke mate opgedrongen. In haar
onbekendheid met armoede geeft de samenleving aan armen het gevoel
dat ze zelf schuldig zijn aan hun eigen situatie. Ongewild geven we
kansarme kinderen steeds de boodschap dat ze zelf de oorzaak zijn
van hun eigen falen en hierdoor stapelen ze voor zichzelf schuld op
schuld. Dit maakt dat ze als volwassene elke nieuwe schuldtoewijzing
van buitenaf terug interioriseren, wat hun gevoel van schuldig te
zijn nog eens vergroot.

Armoede gaat eveneens gepaard met een gevoel van gemis. Rechtmatige
hoop en verlangens blijven onbereikbare dromen. De binnenkant zit
vol met diepe pijn en een onbevredigd basisverlangen. Dit laatste
is in de meeste gevallen een gevolg van het feit dat - vaak al in
de vroege jeugd - de band met het natuurlijke milieu werd doorgeknipt.

De gekwetste binnenkant is een belangrijke factor in de bestendiging
van armoede. Hij maakt dat armen een verleden met zich meesleuren
van zoveel onverwerkt verdriet dat het hun functioneren belemmert.
Ze leiden een leven vanuit een zeer sterk minderwaardigheidsgevoel.
Ze voelen zich verward, miskent, niet aanvaard en leven in schaamte,
met schuldgevoelens en gevoelens van vernedering. Dit gevoel niemand
te zijn wordt vanaf hun jeugd de hele tijd gevoed in talloze contacten
op school, in de buurt, met voorzieningen, enzovoort. Dit is een van
de elementen die een wantrouwige houding bij de arme voeden.

Dit soort processen en dynamieken dragen in belangrijke mate bij tot
het hardnekkige intergenerationele karakter van de armoedeproblematiek.
Ze laten dus manifest hun sporen na. Deze, wat men zou kunnen noemen,
psychologische dimensie van armoede is een dimensie die door de hulpverlening
en het beleid vaak nog het minst wordt gezien of herkend \cite{Cor00}.
Nochtans wordt stilaan meer erkend dat leven in armoede een bron is
van immense stress, die de mogelijkheden van mensen aantast, die maakt
dat mensen psychologisch zwaar lijden en eventueel er onderdoor gaan.
Het effect ervan is ook dat mensen geen profijt meer kunnen halen
uit de hulp, steun en begeleiding die hen geboden wordt. En omdat
die enorme stress vaak reeds aanwezig is van bij de geboorte, tast
ze de leer- en ontwikkelingskansen van kinderen ernstig aan.

In de volgende paragrafen gaan we wat dieper in op een aantal facetten
van deze gekwetste binnenkant.


\paragraph{Schaamte}

De gevoelens van schaamte, schuld en vernedering vormen samen met
de minderwaardigheidsgevoelens, waaronder de arme gebukt gaat, slechts
één van de vele facetten van de gekwetste binnenkant.

Heel weinig ervaart de arme bij de andere een zoekende, een open houding.
Meestal voelt hij zich door de andere bekeken, ervaart hij een neerbuigende
houding. Deze houding bekrachtigt bij de arme het gevoel abnormaal
te zijn en voedt de eigen schaamte; samen zorgen deze processen voor
een ernstige blokkade, werken ze erg verlammend.

Schaamte blokkeert het open staan voor positieve interacties. Een
compliment, zoals: {}``Wat is je haar mooi!'', kan bijvoorbeeld
moeilijk ontvangen worden. Zoiets zegt men niet zo maar, daar zit
ongetwijfeld meer achter, en meer in het bijzonder een negatieve ondertoon,
is de arme al vlug geneigd te denken.

Schaamte belet je jezelf te uiten, je gevoel te volgen. Uit vrees
bekeken of nagewezen te worden, zal de arme zichzelf intomen en trachten
bepaalde gedragingen niet te stellen of vermijden leuke kleren aan
te trekken. Wie arm is, wil immers trachten zo weinig mogelijk op
te vallen, want vaak is de dominante ervaring dat opvallen telkens
wil zeggen negatief in de belangstelling komen.

Schaamte maakt experimenteren onmogelijk en ondergraaft daardoor je
kansen om te leren. Waar het voor een gewone tiener bijvoorbeeld de
normaalste zaak is om te experimenteren met zijn kleding en zijn uiterlijk,
om af te tasten hoe hij overkomt, ontbreekt diezelfde ruimte voor
een tiener die in armoede leeft. Het feit bekeken te worden en de
gevoelens van schaamte maken experimenteren onmogelijk, en hypothekeren
daardoor meteen ook de kansen op een volwaardige identiteitsontwikkeling.


\paragraph{Chaos}

De arme leidt een leven in chaos omdat hij geen greep krijgt op zijn
leven. Dit heeft enerzijds te maken met het feit dat er van buitenaf
heel frequent crisissen op hem afkomen en hij er in die omstandigheden
moeilijk in slaagt om alles op een rijtje te krijgen. Ook op de interventies
van diensten naar aanleiding van die crisissen, krijgt de arme vaak
geen greep. Daardoor is alles wat van buitenaf komt bedreigend voor
de arme of wordt het door hem als zodanig ervaren. Ook dit voedt het
wantrouwen bij mensen in armoede.

Een ander facet van de chaos waarin armen leven, heeft te maken met
het feit dat het hen moeilijk valt om de mate van belangrijkheid van
de dingen die zich aandienen juist in te schatten. Als je in armoede
leeft, hebben heel veel zaken die op je afkomen een acuut karakter.
Hierdoor kan je als arme het gedragspatroon ontwikkelen om op alles
wat op je afkomt onmiddellijk in te gaan, ook al zijn er een aantal
zaken niet zo dringend dat ze niet even kunnen wachten. Telkens onmiddellijk
moeten reageren werkt enorm stresserend. Als beschermingsreactie tegen
die stress kan men op bepaalde momenten de tegengestelde houding gaan
aannemen en nergens meer gevolg aan geven. Maar uiteraard moet men
op sommige zaken wel onmiddellijk reageren om te vermijden dat een
waterval van problemen zou ontstaan.

Armoede maakt het dus moeilijk om met de juiste intensiteit te reageren
op wat op je afkomt en de juiste prioriteiten te leggen. Het feit
dat de arme zo veel heeft meegemaakt en dat hij met te veel pijn rondloopt,
maakt dat het hem moeilijk valt om op een adequate wijze te reageren
op wat op hem afkomt. Dit wordt mee versterkt door het feit dat hij,
zoals gezegd, weinig gelegenheid krijgt om zelf greep te behouden
op zijn leven, doordat de veelvuldige interventies van buitenaf zijn
autonomie aantasten.

De chaos uit zich ook heel concreet, bijvoorbeeld in het feit dat
mensen vaak hun verhaal niet gestructureerd kunnen vertellen. Ook
de feiten uit hun verleden vormen een weinig gestructureerde massa
gegevens, waarbij het hen niet lukt een overzicht te behouden. Schuldgevoelens
maken het overigens voor de arme praktisch ondraaglijk om naar zijn
verleden te kijken.


\paragraph{Basisverlangen}

Niet noodzakelijk bij iedere persoon die in armoede leeft, maar toch
vrij frequent, en dan vooral bij personen met een verleden van uithuisplaatsing,
kan men het bestaan van een onbevredigd basisverlangen vaststellen.
Een dergelijk verlangen dat teruggaat op een hechtingsproblematiek,
met andere woorden op een gemis aan ouderliefde en -affectie, laat
erg diepe kwetsuren na. In de levensgeschiedenis van deze mensen voltrok
die hechtingsbreuk zich bijna zonder uitzondering reeds vanaf de vroegkinderlijke
periode. Deze breuk vormt een belangrijke component van de gekwetste
binnenkant, omdat ze te maken heeft met het doorknippen van de roots,
en de betrokkenen dus het recht ontneemt om iemand te mogen zijn.
Een dergelijke breuk kan bijvoorbeeld ontstaan door een uithuisplaatsing. 

Ook komt het voor dat het gezin wel een geheel vormde, maar verder
totaal geïsoleerd leefde. In dit geval is de uitsluitingsdynamiek
niet in het gezin zelf te situeren, maar in de directe omgeving van
het gezin. Hierdoor wordt het gezin in zijn geheel uitgesloten, hetgeen
vooral nefast is indien het gezin alleen staat en dus geen steun meer
heeft rondom zich. Door die externe verwerping kan de druk op het
gezinssysteem dermate groot zijn, dat het onmogelijk wordt om de kinderen
nog een voldoende veilige context te bieden, die noodzakelijk is om
hechting mogelijk te maken.

Het is ook mogelijk dat er zich een zware hechtingsbreuk heeft voorgedaan
in de geschiedenis van de ouders van de arme en niet in eerste instantie
in zijn eigen gezinscontext. In dat geval gaat de oorsprong van een
hechtingsproblematiek die zich bij de arme ontwikkelt, dus in essentie
terug tot de voorgaande generatie. Zijn ouders hebben hem dan wel
liefde willen geven, maar wisten ten gevolge van de hechtingsbreuk
die ze zelf in hun kindertijd meemaakten, niet goed hoe die liefde
te geven en hoe hun gevoelens van genegenheid voor hun kind te tonen,
zodat ook dat kind geen hechtingsrelatie met zijn ouders kon opbouwen.
Vaak trachten deze mensen hun kind heel veel te geven op materieel
vlak, in een poging om op die manier duidelijk te laten zien dat ze
goede ouders zijn. Een hechtingsbreuk kan dus nog doorwerken tot in
de volgende generatie en geeft bij deze personen van de tweede generatie
een groot gevoel van onzekerheid.

Een hechtingsbreuk onder een van de hierboven beschreven vormen, geeft
aanleiding tot een uitsluitingservaring die veel dieper grijpt dan
bijvoorbeeld een eventuele uitsluitingservaring op school.

Een onderzoek van de onderzoeksgroep OASeS naar de netwerken van armen
\cite{Ste96} stootte eveneens op het belang van dergelijke uitsluitingservaringen
en bevestigde dat zij een belangrijke factor zijn in het geheel van
de armoedeproblematiek. In dit onderzoek stelde men vast dat het relationeel
netwerk binnen het kerngezin van personen die in armoede leven vaak
barsten vertoont, die de voorbode zijn van latere breuken in het gezin.
Een dergelijke breuk in het gezin is in veel gevallen als het ware
een afspiegeling van breuken in de gezinnen waaruit de ouders afkomstig
zijn. De met armoede verband houdende hechtingsproblematiek is dus
een bij uitstek intergenerationele problematiek.

Wanneer men te kampen heeft met een onbevredigd basisverlangen ten
gevolge van een breuk in de hechting, blijft men vaak op zoek gaan
naar het bevredigen ervan doorheen de actuele relaties die men aangaat,
zoals bijvoorbeeld in de partnerrelatie. Het verlangen \emph{er te
mogen zijn} blijft dus doorwerken, ook al is men al volwassen. Dit
werkt erg blokkerend, want telkens opnieuw wordt aan dit verlangen
niet tegemoetgekomen en loopt men tegen de muur.

Het beluisteren van muziek is een veel voorkomende manier om aan dit
verlangen en de gevoelens errond een plaats te geven, omdat het maatschappelijk
aanvaard is dat men zijn emoties toont bij muziek. En dus kan men
muziek opzetten, waarin men zijn eigen levensverhaal weerspiegeld
ziet. De diepste gevoelens van verlangen en gekwetst zijn kunnen dan
naar boven komen. Men voelt heel nadrukkelijk de pijn. Tranen krijgen
eventueel de vrije loop.

Meestal is de betrokken persoon zich niet bewust van het feit dat
dit onbevredigde basisverlangen in zijn gevoelens aanwezig is en een
actieve rol speelt. Zich hiervan bewust worden en leren begrijpen
dat dit basisverlangen op een latere leeftijd onmogelijk nog ingevuld
kan worden, aangezien de levensfase, waarin dit had kunnen gebeuren
definitief voorbij is, kan in een aantal gevallen bevrijdend werken.
Hierdoor kan het mogelijk worden om afstand te nemen van dit verlangen,
en krijgt men ook het recht om zich eventueel kwaad te voelen tegenover
zijn ouders, tegenover de plaatsende instanties, tegenover de instelling,
enzovoort.

Door een te voorbarig opgestart proces van ontschuldigen van de ouders
daarentegen, wordt de drang naar bevrediging van het verlangen er
te mogen zijn niet steeds opgelost. Door een dergelijk proces kan
de arme wel leren begrijpen hoe het zo is kunnen lopen. Maar dit beter
begrip kan meteen ook in de weg komen te staan van de gevoelens van
kwaadheid om het onrecht dat hem werd aangedaan. In een dergelijk
geval blijft het verlangen toch blokkerend werken en verandering en
groei onmogelijk maken.


\paragraph{Verlies}

Wanneer men als kind opgroeit in armoede is de kans aanzienlijk dat
men geconfronteerd wordt met het verlies van een geliefde persoon.
Oorzaken van een dergelijke verlieservaring kunnen zijn: breuken in
het gezin, een verleden van uithuisplaatsing, periodes van hospitalisatie,
enzovoort. Dat wat je lief is, kan wegvallen, heeft men dus aan den
lijve ondervonden en men blijft de vrees met zich meedragen om een
dergelijke verlieservaring opnieuw te moeten meemaken. Dit uit zich
in moeilijkheden bij het leggen en in stand houden van menselijke
relaties. Vaak ziet men dat de arme in dit verband in de knoei zit
met processen van aantrekken en afstoten.


\paragraph{Dromen}

Ook de arme ontwikkelt projecten, verwachtingen voor de toekomst,
maar niet zelden krijgen ze geen uitwerking, zodat de projecten de
vorm van geïdealiseerde dromen aannemen. Aan de basis van het ontwikkelen
van dromen ligt onder meer het gevoelen zelf aan zijn lot overgelaten
geweest te zijn. Ook de wens dat de eigen kinderen het beter zouden
hebben, speelt een belangrijke rol.

Dat deze verwachtingen voor de toekomst de vorm gaan aannemen van
ge\discretionary{-}{i}{\"i}dealiseerde dromen, wordt bevorderd door
het feit, dat wie in armoede leeft, vaak niet blijkt te beschikken
over een correct inzicht in wat men redelijkerwijs van de toekomst
mag verwachten. Maar het feit dat verwachtingen slechts het stadium
van een onvervulde droom bereiken, kan nog met diverse andere factoren
te maken hebben.

Het kan voor een arme moeilijk haalbaar zijn om een bepaald perspectief,
namelijk het te bereiken doel, aan te houden, omdat de stappen die
moeten gezet worden om dat doel te bereiken zo frustrerend zijn, of
zoveel tijd in beslag nemen dat de droom al lang kapot geslagen is,
nog vooraleer hij kon uitgewerkt worden.

Een verlaagde frustratietolerantie, bijvoorbeeld ten gevolge van een
onveilige hechting of een onbevredigd basisverlangen, kan van het
aanhouden van een perspectief een erg moeilijke opgave maken. Maar
tegelijk betekent het stuklopen van een droom, dat men opnieuw af
te rekenen krijgt met een mislukking, met een frustratie. Dit verklaart
dat de betrokkene soms heel scherp reageert op een dergelijke ervaring
van gefaald te hebben.

De vrees om, alweer eens, te mislukken, om opnieuw in zichzelf en
in alles ontgoocheld te geraken, kan dermate sterk op de voorgrond
staan, dat het voor de arme onmogelijk wordt om aan de realisatie
van een project te beginnen. De angst om eraan te beginnen, werkt
verlammend. Nog voor er een begin van uitvoering is, transformeert
het project tot een onvervulde droom.


\paragraph{Wantrouwen}

Als je in armoede leeft, zijn veel van de zaken die op je afkomen
negatief gekleurd. De buitenwereld laat zich aan jou langs zijn slechtste
kant kennen, namelijk door negatieve reacties zoals misprijzen, veroordelen,
afwijzen. Personen die in armoede leven, ontwikkelen daardoor op hun
beurt een negatieve houding tegenover die buitenwereld. Die wordt
vooral gewantrouwd en men probeert er zo weinig mogelijk mee te maken
te hebben. Men plooit zich sterk naar binnen, naar de eigen directe
omgeving, naar de eigen familie en vooral naar het eigen gezin.

Kinderen naar school sturen, bijvoorbeeld, wordt dan erg moeilijk:
het enige wat je lief is, tracht je immers toch bij jou te houden!
En wie je lief is wil je immers toch beschermen tegen de buitenwereld,
waarin de mensen het niet goed met je voor hebben! En dus zeker ook
tegen de school, waarmee je destijds zelf heel negatieve ervaringen
had!

De wantrouwige houding van de arme wordt blijvend gevoed door het
feit dat hij de ervaring heeft steeds bekeken te worden, en misschien
zelfs geviseerd te worden, zonder dat hij inzicht krijgt in de redenen
waarom. Zich terugtrekken is een mogelijk antwoord, maar ook agressie
kan er het gevolg van zijn.

Als dynamiek kan het ontwikkelen van wantrouwen door een persoon die
in de armoede leeft enigszins vergeleken worden met de wijze waarop
een persoon met een gehoorstoornis soms een wantrouwende houding ontwikkelt.
Een dove persoon kan de indruk krijgen dat de buitenwereld hem viseert,
over hem praat, zelfs met hem lacht, zonder dat hij evenwel duidelijkheid
krijgt over de redenen waarom en zonder dat hij op een eenvoudige
wijze kan toetsen of zijn indruk overeenstemt met de werkelijkheid.
Maar waar het bij iemand met een gehoorstoornis soms om een onterechte
indruk gaat, gaat het bij mensen in armoede vaak om harde realiteit.
Armen worden vaak effectief geviseerd. Zo kan het aanvragen van financiële
steun bij het OCMW bijvoorbeeld een voor de arme oncontroleerbaar
proces in gang zetten, dat uiteindelijk kan uitmonden in de plaatsing
van zijn kinderen.

Het is geen wonder dat wantrouwen er bij mensen in armoede diep ingebakken
kan zitten en een erg hardnekkig bestaan kan leiden.


\subsection{Kenniskloof}


\subsubsection{Een geringe kennis van de samenleving}

Armen hebben vaak verbijsterend weinig kennis van de samenleving,
haar instituties en haar diensten. Hoewel het kan lijken alsof kansarmen
zeer goed hun weg kennen in de wereld van de hulpverlening, hebben
ze vaak weinig weet van hoe de samenleving functioneert. Voor sommige
personen die in armoede leven en ergens heen moeten, misschien om
een geplaatst kind te bezoeken, kan het bijvoorbeeld allesbehalve
evident zijn om gebruik te maken van het openbaar vervoer.

Mensen die in armoede leven, weten dikwijls niet hoe ze in regel moeten
blijven met kinderbijslag, ziekteverzekering, werkloosheidsverzekering,
studiebeurs en andere voorzieningen in de sociale zekerheid en de
sociale bijstand.

Bijvoorbeeld: wie uit zijn huis gezet wordt, vindt vaak niet onmiddellijk
een nieuwe vaste verblijfplaats. Hierdoor riskeert hij dat de gemeente
hem ambtshalve uitschrijft uit het bevolkingsregister. Zonder officiële
verblijfplaats komen diverse sociale zekerheidsrechten, onder meer
kinderbijslag en ziekteverzekering, op de helling te staan. Misschien
vindt de thuisloze wel een edelmoedige vriend die bereid is om hem
tijdelijk onderdak te bieden. Maar dergelijke edelmoedigheid kan wel
eens zwaar afgestraft worden, want de vriend riskeert een forse inlevering
op zijn werkloosheidsuitkering of zijn leefloon en misschien zelfs
een verhoging van de huurprijs van zijn sociale woning. Wanneer de
thuisloze zijn rechten inzake sociale zekerheid en sociale bijstand
tracht te vrijwaren en telefonisch contact zoekt met de bevoegde diensten,
stelt hij vast dat hij vaak heel wat pogingen moet ondernemen om bij
deze diensten binnen te geraken en daarna meestal nog lang aan de
lijn moet blijven, vooraleer men hem met de juiste persoon kan doorverbinden.
Wie in armoede leeft, heeft meestal weinig belkrediet ter beschikking
op zijn GSM. De arme is dus meestal verplicht de verbinding te verbreken
nog voordat hij de juiste persoon aan de lijn heeft gekregen.

Met een betere kennis van de samenleving had de thuisloze uit het
bovenstaande voorbeeld deze waterval van problemen misschien kunnen
voorkomen. Dan had hij misschien geweten dat hij bij de dienst bevolking
van de gemeente een formulier kon aanvragen, zodat hij het tijdelijk
verblijf bij zijn vriend kon laten registreren als officieel referentieadres.

De kenniskloof, waarmee armen geconfronteerd worden, reikt heel ver.
Eigenlijk weten veel armen zeer weinig van de leefwereld van de modale
burgers, zelfs van de voor ons zo evidente zaken. De hardnekkigheid
van de kenniskloof schuilt in het feit dat beide partijen, de arme
en de niet-arme, van elkaar niet weten dat ze het niet weten. De middenklasser
weet niet dat de arme deze kennis niet bezit en geeft als gevolg daarvan
geen informatie of houdt hem geen spiegels%
\footnote{Het begrip spiegelen is afkomstig uit de communicatieleer. Het heeft
te maken met het gebruik van lichaamstaal in de communicatie. Wie
spiegelt neemt de houdingen en gedragingen van de ander over om zo
duidelijk te maken dat hij die ander aanvoelt en begrijpt, dat hij
samen met hem op een zelfde gedachtelijn zit. Spiegelen kan ook doelbewust
gebruikt worden om de ander te laten zien of voelen hoe zijn gedrag
bij jou overkomt. Het is in deze laatste betekenis dat het begrip
hier gebruikt wordt. Deze techniek wordt in de opleiding tot ervaringsdeskundige
heel geregeld toegepast. Men beperkt zich dan niet tot het laten aanvoelen
hoe iets voelt, maar men gaat ook op zoek naar waarom dit zo voelt
en of dit wel overeenstemt met wat de bedoeling was.%
} voor. Maar de lacune in de noodzakelijke kennisverwerving wordt ook
mee in stand gehouden doordat de arme weinig of geen besef heeft van
het feit dat hij een tekort aan kennis heeft en van daaruit ook geen
vragen kan stellen. Deze toestand wordt dus door alle betrokkenen
bekrachtigd. Hierdoor kunnen mensen in armoede hun kennis over de
samenleving ook moeilijk verruimen.

Mede wegens hun gebrek aan kennis van de samenleving worden armen
veroordeeld en uitgesloten, zoals uit het eerder in deze paragraaf
gegeven voorbeeld bleek. Een gebrek aan kennis versterkt dus de uitsluiting.
En net omdat de reactie vanuit de samenleving er een is van uitsluiting,
is het voor de arme nog moeilijker om iets meer te weten te komen
over die samenleving. Hij krijgt niet enkel geen verduidelijking aangeboden;
om de pijn van uitsluiting te vermijden gaat een persoon die in armoede
leeft zich ook nog meer afsluiten. Bij opvallend veel personen die
in armoede leven blijven de rolluiken gesloten.

Meestal zijn er wel contacten met hulpverleners, die wegens een of
ander aspect van de armoedeproblematiek interveniëren, maar ook zij
laten vaak na een spiegel van de samenleving voor te houden. En wanneer
ze dit wel trachten te doen, wordt hun interventie vaak als een veroordeling
ervaren, zodat ook de hulpverlening niet uitmondt in een betere kennis
van de samenleving. Overigens is de hulpverlener zich lang niet steeds
bewust van het feit dat er bij zijn cliënt kennisleemtes in het spel
zijn. En zelfs al zou hij er zich van bewust zijn, dan is het geenszins
vanzelfsprekend om ook effectief zicht te hebben op waar precies die
kennisleemtes zich situeren.

Een voorbeeld: omdat de arme niet heeft geleerd een banale ziekte
te herkennen, kan hij soms zogenaamd bizar gedrag vertonen en zich
aanmelden bij de spoedgevallendienst met een kindje dat koorts maakt
ten gevolge van een banale griep. De samenleving merkt echter niet
op dat het bij de arme in essentie gaat om een uitgesproken bezorgdheid
om zijn kind. Een bezorgdheid die door een gebrek aan kennis en vaardigheden
op een ongewone manier wordt geuit. De bezorgdheid van de arme wordt
zelfs financieel afgestraft, want de samenleving bestempelt de manier
waarop hij ze uit als oneigenlijk gebruik van de dienst spoedgevallen.
Daarenboven wekt dit gedrag niet zelden argwaan en wantrouwen op.
Een grotere alertheid voor een mogelijke problematiek van kindermishandeling
zal er onder meer het gevolg van zijn. De kans dat in functie hiervan
preventief wordt opgetreden is niet onbestaande. Voor de arme, die
er in feite alles voor overhad om de gezondheid van zijn kind te vrijwaren,
komen de financiële bestraffing, het negatieve oordeel van de samenleving
en de spiraal van interventies die misschien op gang komt, erg hard
aan. Ze zijn volkomen onbegrijpelijk.


\subsubsection{Geringe kansen voor kennisopbouw}

Veel van onze kennis over de samenleving, haar instituties en haar
diensten, verwerven we op een informele manier. Het sociaal netwerk
waarin we ons bewegen, is daarom op dit gebied een heel belangrijke
bron van informatie.

Het beperkte sociale netwerk van de arme, waarover we het hiervoor
reeds hadden, heeft hier dus een grote impact. Het gebrek aan kennis
wordt immers mede bestendigd door het feit dat personen die in armoede
leven zich vooral oriënteren op de relaties binnen het kerngezin of
op de relaties met andere personen uit hun nabije omgeving. Hierdoor
zijn de enige referentiefiguren van armen personen die zelf in armoede
zitten en dus even weinig kennis bezitten als zijzelf. En hoewel de
arme wel degelijk te rade gaat bij anderen als hij voelt dat er iets
schort, lost dit het gebrek aan kennis niet op, net omdat hij te rade
gaat bij lotgenoten, zoals zijn familie of andere mensen in armoede,
die op hun beurt deze kennis niet bezitten.

Bijvoorbeeld: voor personen die in armoede leven is het verlangen
vaak groot dat de eigen kinderen het beter hebben dan het lot dat
hen zelf als kind beschoren was. Indien de arme, ondanks dit diepe
verlangen toch moet vaststellen dat hij moeilijkheden krijgt bij de
opvoeding van de kinderen, dan kan dit door hem als een erg zwaarwichtig
probleem ervaren worden. Hij gaat dan misschien op zoek naar een antwoord
op de vraag: {}``Doe ik het dan echt niet goed? Hoe zou ik de opvoeding
op een andere manier moeten aanpakken?'' Op zoek naar een antwoord
vraagt hij raad aan anderen, in wie hij vertrouwen heeft. De kans
is groot dat ook deze mensen bij wie hij te rade gaat in armoede moeten
leven. Bij hen krijgt hij misschien erkenning voor zijn probleem,
omdat ze ook zelf het probleem op een gelijkaardige wijze ervaren.
Maar misschien zijn ze net daardoor minder goed geplaatst om spiegels
voor te houden en op zoek te gaan naar een mogelijk antwoord of een
andere kijk op het probleem.

De aard van het relatienetwerk waarop armen een beroep kunnen doen,
is er dus mee voor verantwoordelijk dat ze minder kansen krijgen om
een betere kennis van de samenleving op te bouwen.


\subsection{\label{vaardighedentekort}Vaardigheidskloof}

Een leven in armoede kenmerkt zich ook door een gebrek aan vaardigheden
die nodig zijn om zich in de samenleving te kunnen handhaven op een
manier die aanvaard wordt door de heersende cultuur. Het tekort aan
vaardigheden waartoe armoede leidt, komt tot uiting in veel domeinen.
Hoe een tekort aan sociale vaardigheden kan leiden tot ondoeltreffende
interacties in het sociale netwerk, bespraken we bijvoorbeeld reeds
in paragraaf \ref{mobilisatie-hulpbronnen} op pagina \pageref{mobilisatie-hulpbronnen}.
Het tekort aan vaardigheden uit zich ook in meer praktische zaken
als huishouden, gezinsadministratie, geldbeheer, enzovoort. Het betreft
in dit geval allerlei dagelijkse vaardigheden, die meestal geleerd
worden binnen de context van de \emph{existentiële binding} met de
ouders. Dit geldt ook voor de vaardigheden die zich in de emotionele
en pedagogische sfeer situeren en tot uiting komen in de communicatie,
in de relatievorming, bij de opvoeding van de kinderen, enzovoort.

Er zijn twee belangrijke oorzaken waardoor armen deze vaardigheden
moeten missen.


\subsubsection{Geen basishechting}

Een fundamentele oorzaak van het tekort aan vaardigheden kan liggen
in het gebrek aan hechting waarover we het hiervoor reeds hadden.
Om goed te kunnen leren, heeft het kind een fundamentele hechtingsband
met zijn ouders nodig. Binnen een dergelijk existentieel verband leren
kinderen vaardigheden vanuit een verlangen er te mogen zijn. Kinderen
leren vaardigheden door het volbrengen van opdrachten die ze krijgen
van hun ouders en door het feit dat deze opdrachten zich blijven herhalen
in de opvoedingsrelatie. Het vervullen van deze opdrachten gebeurt
niet vanuit de wens om die vaardigheden aan te leren, maar wel vanuit
het verlangen graag gezien te worden door hun ouders \cite{Ond86}.
Dit is de motor die schuilgaat achter het aanleren van alle vaardigheden
die nodig zijn om zich later aanvaardbaar te kunnen gedragen en zich
maatschappelijk te kunnen handhaven.

Kinderen gaan bijvoorbeeld in op de vraag van hun ouders om hun speelgoed
op te ruimen, omdat ze graag gezien willen worden door hen, omdat
ze erkenning willen krijgen van hun ouders, omdat ze graag ouders
hebben die fier op hen zijn. Door de herhaling wordt dit gedrag geoefend
en wordt het op de duur een vaardigheid. Kinderen leren dus verantwoordelijkheid
opnemen en leren vaardigheden aan binnen een existentiële relationele
context, waarin zich een hechtingsrelatie heeft gevormd.

Voor de meeste mensen is er binnen het gezin sprake van zo'n fundamentele
vertrouwensband. Maar in sommige gevallen blijkt er ondanks het bestaan
van een gezinscontext toch geen veiligheid-biedende hechting te hebben
plaatsgevonden, waardoor een tekort aan vaardigheden is kunnen ontstaan.
Ook al heeft men die vaardigheden thuis gezien, men heeft ze toch
niet kunnen integreren vermits ze gesitueerd waren in een negatieve
sfeer. Het aanleren van vaardigheden blijkt immers slechts te gebeuren,
indien het in een \emph{positieve sfeer} kan verlopen. Een negatieve
sfeer, daarentegen, schept gevoelens van machteloosheid, van een gebrek
aan zelfvertrouwen en van een geringe eigenwaarde, waardoor niet geleerd
kan worden.

In een context van armoede zijn er veel elementen aanwezig die kunnen
bijdragen tot een negatieve sfeer. Het hoofd van de ouders kan bijvoorbeeld
zodanig vol zitten met zorgen, dat ze niet meer zo veel aandacht kunnen
schenken aan hun kinderen. In dergelijke omstandigheden kunnen kinderen,
die je voortdurend met allerlei vragen bestoken, als erg vermoeiend
ervaren worden. Als ouder geef je dan al eens gemakkelijker het antwoord
{}``laat me met rust.''

Deze dynamiek wordt vaak nog wat versterkt, omdat ouders die al een
heel leven in armoede achter de rug hebben, dikwijls niet zo goed
op de hoogte zijn van hoe men op bepaalde vragen van kinderen kan
antwoorden. Daarenboven hebben ze vaak ook nog een laag zelfwaardegevoel
en een grote faalangst. En zo krijgen ze in deze opvoedingscontext
niet enkel het gevoel nog maar eens te falen, maar ook de indruk dat
ze dit falen alweer aan zichzelf te wijten hebben. Armoede kan dus
een situatie creëren, waarin kinderen op de duur minder geneigd zullen
zijn om nog vragen te stellen. Dit kan voor een deel de basis leggen
voor het gebrek aan vaardigheden bij deze kinderen.

Het kan ook zijn dat de ouders een zodanig grote angst hebben om hun
kinderen te verliezen, dat ze aan hun kinderen geen eisen durven te
stellen, wat er in feite op neerkomt dat ze hun kinderen geen verantwoordelijkheden
durven te geven. In een dergelijke context kunnen deze kinderen ook
geen vaardigheden verwerven. Vaak groeien ze dan op termijn uit tot
enorm eisende kinderen. 

Eigenlijk kan armoede er op heel uiteenlopende manieren toe leiden
dat er in de relatie tussen ouders en kinderen dingen fout lopen,
waardoor het ontwikkelen van vaardigheden bij kinderen bemoeilijkt
wordt. Veel kan te maken met het tekort aan kennis en het gevoel van
falen dat we net beschreven. Hierdoor kunnen arme ouders kampen met
felle twijfels en onzekerheden en met de schrik dat, als ze ten aanzien
van hun kinderen iets verkeerds doen, dit wel eens zijn consequenties
zou kunnen hebben voor hun hele verdere leven. Die voortdurende onzekerheid
kan zwaar wegen.

Het feit dat hulpverleningsdiensten aan huis komen, draagt niet noodzakelijk
bij tot het verminderen van deze gevoelens van onzekerheid. De betrokkenen
kunnen dit ook ervaren als een bevestiging van hun falen: anders zouden
ze geen hulp nodig hebben.

Ook de cursisten die in de opleiding tot ervaringsdeskundige allerlei
nieuwe inzichten verwerven, putten hieruit niet noodzakelijk een groter
gevoel van zekerheid. Ze hebben vaak het gevoel dat ze wel afscheid
genomen hebben van hun oude zekerheden, maar dat de nieuw verworven
kennis hen toch maar enkel een wankel vertrouwen kan bieden. Voor
nogal wat cursisten is bijvoorbeeld het inzicht dat in de vroegkinderlijke
periode een belangrijke basis gelegd wordt voor de verdere ontwikkeling
van het kind, een echte openbaring. Maar meteen geeft dit ook heel
wat onzekerheid, want hoe moeten ze het dan anders en beter gaan aanpakken?
Vaak hoort men dan zeggen: {}``Ik weet niet meer wat te doen.''

Deze enkele voorbeelden illustreren vanuit het perspectief van ouders
hoe er ten gevolge van armoede veel kan fout lopen in de interactie
met hun kinderen, waardoor een context ontstaat die niet bevorderlijk
is voor het aanleren van vaardigheden. Maar kinderen die in armoede
leven, kunnen zelfs alleen al door dit feit een zodanig sterk gevoel
van gemis en van voortdurend tekort gedaan worden ontwikkelen, dat
dit negatieve gevoel hen verhindert om op een spontane wijze de nodige
vaardigheden te verwerven.

Het tekort aan vaardigheden kan dus op uiteenlopende manieren een
gevolg zijn van het feit dat de gekwetste binnenkant verhindert dat
vaardigheden aangeleerd worden. De gekwetste binnenkant bestaat immers
voor een belangrijk deel ook uit niet geloven in het eigen kunnen,
niet mogen geloven in het eigen kunnen, niet het recht hebben een
gerespecteerd persoon te zijn. Psychische kwetsuren zijn er dan de
oorzaak van dat gedragspatronen, die in de omgeving wel aanwezig zijn,
niet overgenomen worden. Doordat de pijn om een niet verworven bestaansrecht
bij deze personen te dicht op hun vel plakt, blokkeren ze als het
ware in het leren. Ze blijven met zo'n \emph{onbevredigd basisverlangen}
zitten dat er geen ruimte meer is om te leren, om nieuwe informatie
op te pikken, vaak ook niet in het latere leven. Slechts door het
verwerken en plaatsen van de eigen ervaringen kan er dan terug ruimte
ontstaan om te kunnen leren.


\subsubsection{Ontbreken van voorbeelden}

In gezinnen van mensen die in armoede leven kan het aanleren van vaardigheden
ook fout lopen, ondanks het feit dat er tussen ouders en kinderen
wel een band van liefde, waardering, erkenning en loyaliteit bestaat.
Het kan dan zijn dat de ouders zelf die vaardigheden nooit hebben
geleerd, zodat er in het gezin \emph{geen voorbeeldfunctie} is voor
de kinderen. Uiteraard kunnen kinderen dan niet de nodige vaardigheden
aanleren met alle gevolgen van dien voor de volgende generaties.

Het tekort aan vaardigheden kan dus ook teruggaan op het feit dat
de ouders zelf zijn opgegroeid in een gezin, waarin de kennis van
een aantal basisvaardigheden ontbrak. Ook al is de hechting dan misschien
minder problematisch verlopen, zodat er mentaal ruimte was voor het
verwerven van basisvaardigheden, dan werden ze toch niet verworven
omdat de voorbeeldfunctie ontbrak. Ouders die tijdens hun jeugd gedurende
een langere tijd geplaatst waren, blijken bijvoorbeeld vaak geen werkbaar
beeld meegekregen te hebben van de wijze waarop het alledaagse leven
in een gezin georganiseerd kan worden.


\subsubsection{Uithuisplaatsing: geen hechting en geen voorbeeldfunctie}

Vaardigheden worden aangeleerd van bij de geboorte, binnen de emotionele
vertrouwensband die er is tussen ouders en kinderen. Dit is intussen
wel al duidelijk geworden.

Bij een uithuisplaatsing gedurende de jeugd ontstaat een context waarin
leerprocessen niet meer ondersteund kunnen worden door deze emotionele
band. Bij uithuisgeplaatste kinderen ontbreekt deze band zelfs vaak
of is een veiligheid-biedend hechtingsproces zeker niet evident.%
\footnote{Zie in dit verband bijvoorbeeld \cite{Ghe93}. De theorie en methodiek
van de contextuele therapie kan hier een referentiekader bieden \cite{Bos94}.

Zie hierover ook \cite[p. 40 e.v.]{Cir96}.%
} Men stelt dan vast dat de dingen die aan deze kinderen aangeleerd
worden, door hen niet echt verworven kunnen worden. Hierdoor kan het
aangeleerde zich niet ontwikkelen tot vaardigheden.

Een tekort aan vaardigheden kan dus zijn oorsprong vinden in een verleden
van \emph{uithuisplaatsing} of \emph{}in sommige gevallen zelfs in
een langdurige ziekenhuisopname. In een opvoedingssituatie buiten
het gezin is het voor een kind immers een heel moeilijke opdracht
om zijn loyaliteit naar zijn ouders uit te drukken en erkenning van
zijn ouders te verwerven. Indien het kind in een context van uithuisplaatsing
de opdracht krijgt om zijn speelgoed op te ruimen, kan het er niet
in slagen de liefde van zijn ouders te verwerven door op de opdracht
in te gaan. En de waardering van de verantwoordelijke van de leefgroep
kan nooit het verlangen van het kind naar de liefde van zijn ouders
bevredigen. Een opdracht in een context van uithuisplaatsing krijgt
dus een heel andere betekenis dan eenzelfde opdracht in de context
van het gezin, omdat deze laatste zich situeert in de context van
de existentiële band tussen ouders en kinderen. Het effect is dat
het uithuisgeplaatste kind wel op de opdracht ingaat, maar dat het
desondanks hierdoor op termijn niet de gewenste vaardigheden verwerft.

Bij een uithuisplaatsing ziet men daarenboven heel vaak dat inzake
een aantal basisvaardigheden geen voorbeeldfunctie beschikbaar is.
Dit is dikwijls het geval op het vlak van de huishouding of op het
gebied van de opvoeding. Waar geen voorbeeldfunctie aanwezig is, kan
uiteraard ook geen sprake zijn van het verwerven van vaardigheden.

Armen zijn mensen bij uitstek die gedurende hun jeugd vaak en langdurig
geconfronteerd worden met uithuisplaatsingen. Dit is dan ook één van
de fundamentele redenen waarom armen een heel aantal vaardigheden
missen die op latere leeftijd heel moeilijk bij te benen zijn.


\subsubsection{Een hardnekkige kloof}

Armen blijken dus vaak inadequate gedragspatronen ontwikkeld te hebben
wegens het feit dat de leerkansen ontbraken, zij het onder invloed
van een hechtingsproblematiek of ten gevolge van het ontbreken van
voorbeeldgedrag of tengevolge van een combinatie van beide.

Het tekort aan vaardigheden uit zich zowel in de meer praktische zaken,
zoals huishouding en gezinsadministratie, als op emotioneel vlak,
op communicatief gebied, op het vlak van relaties en in de opvoeding
van de kinderen.

Een veelvoorkomend en eenvoudig voorbeeld van deze vaardigheidskloof
is: erg zijn best doen om te kuisen, maar vergeten opruimen.

Een ander voorbeeld dat men geregeld tegenkomt is de wijze waarop
sommige personen die in armoede leven, een beroep doen op de gezondheidszorg.
De ene keer wenden ze zich met een in onze ogen banale klacht aan
bij de dienst spoedgevallen, terwijl ze een andere keer nalaten of
veel te lang wachten om een arts te raadplegen bij ernstige gezondheidsklachten.
In een aantal gevallen is er dan niet enkel een gebrek aan adequate
vaardigheden in het spel. Wie in armoede leeft kan het soms niet opbrengen
om het weinige geld dat hij heeft, te besteden aan de zorg voor zijn
eigen gezondheid, omdat hij het gevoel heeft dat hij zelf als persoon
eigenlijk te onbelangrijk is: steeds weer dient de armoedeproblematiek
zich in de praktijk aan als een kluwen.

In de praktijk blijkt het tekort aan vaardigheden heel hardnekkig
voort te bestaan, zelfs indien de arme zich hiervan bewust wordt en
kennis krijgt van adequatere alternatieven. Het blijkt in de praktijk
moeilijk om deze nieuwverworven kennis om te zetten in gedrag. Het
aanleren van vaardigheden op latere leeftijd blijkt bemoeilijkt te
worden door verschillende elementen.

Ten eerste heeft een mens om te kunnen leren mentale en emotionele
ruimte nodig. Bij armen wordt dit leren dikwijls bemoeilijkt omdat
de pijn uit het verleden als het ware te dicht op hun vel plakt. In
veel gevallen blokkeert dan een onbevredigd basisverlangen alles en
verhindert hen om nieuwe informatie op te pikken. Aangezien het in
die gevallen de gekwetste binnenkant is die leren onmogelijk maakt,
kan hij dus mee verantwoordelijk gesteld worden voor het bestaan van
de kennis- en vaardigheidskloof.

Maar er speelt nog een tweede hinderpaal een rol. Het omzetten van
nieuwverworven kennis naar gedrag, of met andere woorden het aanleren
van nieuwe gedragspatronen, blijkt in de praktijk een complexe opdracht
te zijn, zelfs al heeft men inzicht en is men gemotiveerd. Enerzijds
is het niet eenvoudig om verworven gedrag af te leren. Anderzijds
vergt het aanleren van nieuw gedrag het doorlopen van meerdere leerstappen.
Van kennen en weten moet men tot inzicht komen. Vanuit dit inzicht
moet men dan kunnen overschakelen op de toepassing ervan in de praktijk.
En van dit kunnen toepassen moet vervolgens de stap gezet worden naar
er een gewoonte van maken, het integratieniveau waarop aangeleerde
vaardigheden echt nuttig worden.

Daarbij komt nog dat men niet altijd voldoende ruimte krijgt om op
latere leeftijd basisvaardigheden aan te leren. Van een volwassene
verwacht de maatschappij immers dat hij de noodzakelijke basisvaardigheden
reeds bezit en ze vlot kan toepassen. Zelfs al zou de samenleving
voldoende weten en begrijpen waarom armen deze vaardigheden niet bezitten,
dan nog is het onzeker of ze hen als volwassenen gemakkelijk de noodzakelijke
tijd zou gunnen om te experimenteren en om aldus de opgelopen achterstand
bij te benen.

Het gebrek aan vaardigheden is één van de moeilijkere zaken waarmee
ook opgeleide ervaringsdeskundigen nog geconfronteerd worden. Al maken
ze op heel wat vlakken een enorme vooruitgang, toch worden ze vaak
geconfronteerd met het feit dat ze specifiek op het gebied van vaardigheden
blijkbaar steeds opnieuw blijven vastlopen.


\subsection{Kracht wordt niet gezien: krachtenkloof}

Uit het voorgaande vloeit geenszins voort dat \emph{totale onmacht}
kenmerkend is voor personen die in armoede leven. Maar de kracht van
de arme en zijn motivatie om een einde te stellen aan de onrechtvaardigheid
die armoede heet, wordt weinig gezien. Concreet vertaalt die kracht
zich vaak in het streven van personen die in armoede leven naar een
betere toekomst voor zichzelf, maar in de eerste plaats voor hun kinderen.
Deze personen vertonen daarin geregeld een heel \emph{sterke motivatie}
en \emph{draagkracht}, maar dit wordt door de buitenwereld slechts
weinig ook zo gepercipieerd. In iets wat niet gezien wordt, kan men
niet erkend worden. En dit verklaart waarom het zo moeilijk is voor
armen om, ondanks al hun kracht, de uitsluitingsdynamiek die op hen
inwerkt te keren. De blindheid van de samenleving voor het waardevolle
van wie in armoede leeft, beperkt zich trouwens niet enkel tot hun
motivatie en draagkracht. Meestal blijven we ook blind voor de vaardigheden
die mensen in armoede wel ontwikkeld hebben, maar die wij zelf vanuit
de maatschappij te weinig kennen en waarderen.

Onder meer wordt de kracht van de arme vaak niet gezien omdat hij
handelt vanuit een eigen perspectief dat verschilt van het perspectief
van de meeste middenklassers. Dit verschil in perspectief toont zich
op uiteenlopende manieren.

In tegenstelling tot de arme heeft de niet-arme meerdere projecten
in zijn leven: werk, partner, kinderen, vrienden, hobby's, enzovoort.
Armen hebben echter vaak maar één fundamenteel project namelijk, zoals
reeds vermeld, perspectief creëren voor henzelf, maar vooral voor
hun kinderen.

Daar waar bij de niet-arme individualisme meestal op de voorgrond
staat, zien we bij armen veelal een grotere solidariteit en strijdbaarheid.
Niet alleen vanuit hun intense verlangen belangrijk te kunnen zijn
voor anderen, maar vooral vanuit de herkenning van het onrecht, willen
ze andere mensen in de miserie steeds helpen, ook al zitten ze zelf
tot over hun oren in de problemen. Daarnaast willen ze armoede de
wereld uit. Dit is niet alleen de motivatie van alle kandidaat-cursisten
die aan de opleiding tot ervaringsdeskundige in armoede en sociale
uitsluiting willen beginnen, maar veelal ook van de armen die meewerken
in verenigingen waar armen het woord nemen.

Een andere kracht van de arme is het feit dat hij in onmogelijke en
chaotische omstandigheden vaak op wonderbaarlijke wijze het hoofd
boven water weet te houden. Dit in tegenstelling tot de doorsnee burger,
die nood heeft aan een voldoende georganiseerd, gestructureerd en
overzichtelijk geheel om te kunnen overleven.

Daar waar de middenklasser zich soms kenmerkt door een verdoezelend
taalgebruik, zien we bij veel armen een meer open en directe communicatie.
Eenmaal mensen in armoede gelijkwaardigheid ervaren hebben, zullen
ze niet-armen confronteren als ze het gevoel hebben dat ze betutteld
worden. Dit hangt samen met het feit dat ze steeds aan de onderkant
van de sociale relatie geplaatst werden. Zij weten beter dan wie ook
hoe betutteling een respectvolle en gelijkwaardige verhouding in de
weg staat en hoe een echte confrontatie kans schept op groei.

Armen zijn radars van gevoelens. Ze hebben veel gevoel voor humor
en zijn mensen met een ruim kunstzinnig vermogen. Bij mensen in armoede
staat het gevoelsmatige meestal heel sterk op de voorgrond. Veel sterker
dan dit het geval is bij het merendeel van de mensen uit de middenklasse.

De kracht van mensen in armoede wordt dus onvoldoende opgemerkt, omdat
ze zich in de ogen van de samenleving vaak op een weinig conventionele
wijze uit. Maar ze wordt zeker ook ten dele niet gezien, omdat het
de samenleving nog steeds moeilijk valt te erkennen dat mensen in
onze samenleving veroordeeld worden tot een leven in armoede, ondanks
de vele inspanningen die ze zich getroosten en de immense kracht die
ze daarin leggen.

Dit neemt niet weg dat armoede veel van de krachten van de betrokkenen
opeist voor de dagelijkse materiële en emotionele strijd om te overleven.

Het is dan ook opmerkelijk hoezeer de krachten van de arme zich duidelijker
kunnen openbaren en nog veel sterker naar voor kunnen komen, naarmate
hij er meer in slaagt zich te bevrijden van het juk van zijn gekwetste
binnenkant.


\section{Een nieuwe benadering}

De Link gaat uit van een groot geloof in de kracht van de arme en
van de overtuiging dat personen die in armoede leven een noodzakelijke
schakel zijn in de strijd tegen armoede. Hoewel deze visie nog niet
algemeen aanvaard is, wordt het maatschappelijke draagvlak ervoor
steeds groter.

Naar aanleiding van het neerleggen van haar doctoraatsproefschrift
heeft Tine Van Regenmortel bijvoorbeeld gepoogd dit geloof in de kracht
van de arme een zichtbare plaats te geven in de definitie van armoede
\cite[p. 181]{Reg02}:

\begin{quotation}
{}``Armoede is een netwerk van sociale uitsluitingen dat zich uitstrekt
over meerdere gebieden van het individuele en collectieve bestaan.
Het scheidt de armen van de algemeen aanvaarde leefpatronen van de
samenleving. Deze kloof kan enkel worden overbrugd wanneer de samenleving
een appèl doet op het psychologische kapitaal van personen die in
armoede leven en van hun omgeving. De samenleving maakt daarbij ook
de economische, sociale en culturele kapitaalvormen voor hen toegankelijk.
Zo krijgt iedereen gelijke kansen op niet-kwetsende sociale en maatschappelijke
interacties en op waardevolle bindingen met zichzelf, de anderen,
de maatschappij en de toekomst.''
\end{quotation}
Zo een opvatting over armoede gaat ervan uit dat armen wel degelijk
de potentiële kracht in zich hebben om zichzelf te bevrijden en greep
te krijgen op hun eigen leven en de maatschappelijke besluitvorming,
op voorwaarde dat de samenleving en zijn verantwoordelijken de structurele
en psychologische condities scheppen opdat de potentiële kracht van
armen een werkelijke kracht zou worden.

Deze visie sluit nauw aan bij de ideeën van de wereldvermaarde Braziliaanse
bevrijdingspedagoog Paolo Freire (1921 - 1997), die met zijn alfabetiseringsmethode
uitging van de kracht van personen die in armoede leven en van het
feit dat enkel deze personen zelf zichzelf kunnen bevrijden. Volgens
Freire kan men dit weliswaar niet enkel op eigen kracht, maar wordt
men evenmin door anderen bevrijd. Maatschappelijke bewustwording via
een authentieke dialoog, gesteund op een totale gelijkwaardigheid,
is volgens hem de enige weg naar bevrijding. Het betekent dat de uitsluitingsmechanismen
van onze samenleving enkel blootgelegd kunnen worden in een volwaardige
dialoog met de armen, omdat zij het zijn die deze mechanismen aan
den lijve ervaren.

\begin{quotation}
{}``Om zich aan de kant van de onderdrukten te scharen is het nodig
om naar hen toe te gaan en met hen te communiceren.'' \cite[p. 141]{Frei72}.
\end{quotation}
Deze benadering impliceert dat het slechts dankzij de armen is dat
de samenleving de kans krijgt om haar fundamenteel ondemocratische
mechanismen te leren kennen. En slechts daardoor wordt ze in staat
gesteld die te veranderen.

Ervaringsdeskundigen beklemtonen echter heel sterk  dat een bevrijding
van mensen in armoede slechts mogelijk wordt, als ook de dominante
middenklasse zelf een \emph{culturele bevrijding} kan doormaken, zodat
ze de \emph{dynamieken van uitsluiting en onderdrukking}, die eigen
zijn aan de huidige samenleving, kan vervangen door \emph{processen
van verbondenheid}. Dit betekent dat de samenleving slechts in staat
kan zijn een constructief appèl te doen op het psychologische kapitaal
van personen die in armoede leven, en hen zodoende in staat kan stellen
zich uit hun armoede te bevrijden, indien ook de niet-arme leden van
die samenleving zich weten te bevrijden van de onderdrukkingsmechanismen
die nu nog in die samenleving werkzaam zijn, en van het \emph{bewustzijn}
dat ermee gepaard gaat. A fortiori geldt dit voor wie een actieve
rol in armoedebestrijding wenst op te nemen.

Ook van dit facet van een omvattende visie op armoedebestrijding,
zoals die zich momenteel uitkristalliseert, vindt men reeds aanwijzingen
bij Freire, zoals uit de navolgende citaten blijkt.

\begin{quotation}
{}``De radicale mens, die zich voor de bevrijding van de mens ingezet
heeft, {[}...{]} is niet bang zijn mening tegenover die van anderen
te stellen, naar de mening van anderen te luisteren, alles onverhuld
waar te nemen. Hij is niet bang voor een ontmoeting met het volk of
om de dialoog met het volk te beginnen. Hij beschouwt zichzelf niet
als de bezitter van de geschiedenis of van de mensen of als bevrijder
van de onderdrukten. Hij heeft zich juist verbonden om in de geschiedenis
aan hun zijde te strijden.'' \cite[p. 27]{Frei72}.

{}``Een echte humanist herkent men eerder aan het vertrouwen dat
hij in het volk heeft, {[}...{]}, dan aan duizend daden voor dat volk
zónder dit vertrouwen.

Zij die zich werkelijk aan de zaak van het volk willen wijden, moeten
hun eigen houding en motieven voortdurend onderzoeken. {[}...{]}

Kiezen voor de zaak van het volk vereist een ingrijpende wedergeboorte.
Wie zich ertoe bekeert, moet zich een nieuwe vorm van existentie eigen
maken, hij kan niet meer blijven wie hij was.'' \cite[p. 46]{Frei72}.
\end{quotation}
Daarenboven zijn armoedebestrijders en beleidmakers pas bij machte
armen te steunen in het proces van het zich bevrijden van de blokkades
- veroorzaakt door allerlei maatschappelijke uitsluitingsmechanismen,
vernederingen en vormen van afhankelijkheid - indien zij zichzelf
eerst \emph{bevrijd} hebben \emph{van hun eigen blokkades}. Elke persoon
heeft doorheen zijn leven te maken met pijn en uitsluiting. Zolang
dit verborgen blijft voor hemzelf, verhindert dit het open kunnen
kijken naar de andere en diens pijnlijke levenslot. Elk inzicht, elke
actie naar de andere wordt gemaskeerd door de ongekende pijn in zichzelf.
En vaak is die eigen onbewuste pijn zelfs bepalend voor de inzichten
die men ontwikkelt en de acties die men onderneemt. Dit maakt dat
de solidariteitsgedachte alleen niet kan volstaan, maar dat men ook
zelf bevrijd moet zijn, wil men in staat zijn de arme doeltreffend
te ondersteunen in diens eigen bevrijdingsproces.

Een dergelijke visie op armoedebestrijding, zoals De Link die voorstaat,
impliceert dat een dialoog met de armen niet enkel armoede efficiënter
kan helpen bestrijden, maar tevens de samenleving in staat kan stellen
om haar eigen ondemocratische mechanismen te leren kennen en te veranderen.
In hoofdstuk \vref{armoedebestrijding} gaan we meer uitgebreid in
op de betekenis van de kracht van de arme voor de armoedebestrijding.

Dat een toenemend belang gehecht wordt aan de potentiële kracht van
armen om zelf bij te dragen tot het overwinnen van de structurele
uitsluiting die armoede is, wordt duidelijk geïllustreerd door het
feit dat dit facet in 2003 opgenomen is in de armoededefinitie van
het jaarboek armoede \cite{Vra03}.

Dit gegeven toont ook aan dat een visie op armoede niet statisch is,
maar dat er een evolutie zit in het denken over armoede. Doorheen
de geschiedenis hebben zich diverse wijzigingen in dit denken voorgedaan.
In de Middeleeuwen beschouwde men armoede als een lot dat door God
toebedeeld was en dat men moest dragen om zijn zaligheid te kunnen
verdienen. Na de Verlichting en de Franse Revolutie ging men uit van
het concept van een vrije mens, een mens die zijn lot zelf kon bepalen.
Dit had tot gevolg dat men armoede ging beschouwen als iets waaraan
de betrokkene zelf schuld had. Nog maar recent is men armoede gaan
bekijken als een probleem van sociale uitsluiting, waarvan de arme
het slachtoffer is en waar die persoon onmachtig tegenover staat.
De empowermentgedachte op haar beurt verzette zich, zoals hiervoor
toegelicht, vooral tegen het feit dat een dergelijke benadering de
arme in zijn slachtofferrol ziet als een hoofdzakelijk passief wezen
en niet als een wezen dat zich actief verzet tegen die uitsluiting.

\newpage


\chapter{\label{armoedebestrijding}Visie op armoedebestrijding}


\section{Actief partnerschap: een noodzaak}

Armoede is een vorm van sociale uitsluiting. En aangezien armoede
uitsluiting is, is participatie wezenlijk voor de aanpak van het armoedeprobleem.
Het is daarom niet toevallig dat de permanente dialoog met de armen
als een noodzakelijke voorwaarde voor een relevante armoedebestrijding
volop in de aandacht verschijnt op het ogenblik dat armoede erkend
wordt als een structureel maatschappelijk probleem. Het Algemeen Verslag
over de Armoede \cite{KBS94} is in dit verband, wat België betreft,
zeker een mijlpaal. Armen worden nu erkend als een noodzakelijke en
actieve partner om de structurele oorzaken van armoede aan te pakken.

Actief partnerschap is onder meer omwille van de volgende overwegingen
noodzakelijk.

Vooreerst is erkenning geven aan armen als actieve partners in de
armoedebestrijding noodzakelijk omdat armen door een diepe kloof gescheiden
worden van de rest van de samenleving. Bij dit gegeven stonden we
stil in het vorig hoofdstuk. Omdat de kloof zo wezenlijk is, is de
kennis van buitenaf over wat die uitsluiting allemaal teweeg brengt,
ontoereikend. Armoedebestrijding kampt met het bestaan van een belangrijke
missing link en heeft kennis van binnenin nodig om die ongedaan te
maken. We komen hierop aanstonds nog terug.

Een tweede belangrijke fundering voor actief partnerschap kan gevonden
worden in de fundamentele rechten van de mens. Reeds sinds geruime
tijd wordt deze fundering steeds opnieuw door armoede-organisaties
onder de aandacht gebracht. Autonomie en zelfbeschikking zijn immers
onvervreemdbare rechten van elk individu. En de erkenning van deze
rechten is noodzakelijk om een partnerschap te kunnen aangaan met
personen die in armoede leven. Het miskennen van de arme als partner
in de hulpverlening of in de beleidsvoering impliceert net dat men
zijn competentie inzake zelfbeschikking en autonomie ontkent en hem
het recht op autonomie en zelfbeschikking ontzegt.

Een partnerschap met mensen in armoede in het kader van de strijd
tegen armoede is dus noodzakelijk op grond van fundamenteel humane
redenen. Maar ook democratische overwegingen zijn hier relevant. Door
een uitgebouwd actief partnerschap krijgt het beleid immers een groter
draagvlak, wat zich onder meer vertaalt in een groter vertrouwen in
dat beleid bij de burger.

In de volgende paragraaf gaan we dieper in op deze overwegingen.

In de praktijk wordt een actief partnerschap slechts mogelijk als
men ook kan geloven dat er een enorme kracht kan uitgaan van de arme,
en dat de arme specifieke kennis over armoede kan aandragen, die de
armoedebestrijding en het armoedebeleid doelmatiger kunnen maken.
Het inschakelen van ervaringsdeskundigen is een levendige illustratie
van deze gedachte.

De kracht van mensen in armoede krijgt de volle aandacht in paragraaf
\ref{kracht} op pagina \pageref{kracht} en volgende.


\section{\label{democratie}Mensenrechten en fundamentele democratie}


\subsection{Gelijkheidsbeginsel als uitgangspunt}

Het uitgangspunt van een democratisch georganiseerde samenleving is
dat al haar burgers gelijke kansen en gelijke rechten genieten. Dit
gelijke-kansen-en-gelijke-rechten-beginsel werd zelfs ingeschreven
in de grondwet en in internationale mensenrechtenverdragen: eenieder
heeft recht op een menswaardig bestaan, op onderwijs, op arbeid, enzovoort.

Volgens het gelijke-kansen-en-gelijke-rechten-beginsel is de strijd
tegen armoede een strijd voor gelijke rechten. Vermits armoede een
kwestie is van onrecht en van sociale uitsluiting, moet armoede bestreden
worden. Dit vloeit voort uit het feit dat ook armen mensen zijn en
uit het feit dat voor alle mensen dezelfde fundamentele rechten in
gelijke mate moeten kunnen gelden.

De dagelijkse praktijk toont aan dat het realiseren van dit gelijkheidsbeginsel
niet vanzelf gaat. Waar er sprake is van sociale uitsluiting, heb
je aan de ene kant bevoorrechten, en aan de andere kant gedepriveerden.
\emph{Kansarm} heet in het Engels daarom consequent \emph{underprivileged}.
Bevoorrechten kunnen welvaart, welzijn en macht verwerven. Voor wie
aan de andere kant staat, zijn welvaart en welzijn mooie, maar onbereikbare
idealen, maar ook de macht om ze voor zich te kunnen opeisen, ontbreekt.

Het realiseren van meer gelijkheid vergt dus van de samenleving een
actieve inzet van middelen voor onderwijs, voor sociale zekerheid,
voor het scheppen van passende werkgelegenheid, enzovoort. Wegens
haar democratische uitgangspunt kan een gemeenschap ervan overtuigd
zijn, dat ze het aan zichzelf verplicht is, om zich in te spannen
opdat de rechten en de kansen die ze waarborgt, ook daadwerkelijk
worden gerealiseerd voor elk van haar leden.


\subsection{Hardnekkige inpassingsstrategie}

Wanneer zich ondanks dit uitgangspunt toch een uitsluitingsproblematiek
of een kansenongelijkheid manifesteert, zoals dit met de armoedeproblematiek
het geval is, blijkt de samenleving niet zo gemakkelijk geneigd om
bij zichzelf op zoek te gaan naar het bestaan van fundamenteel ondemocratische
mechanismen, waardoor ze er niet in slaagt haar uitgangspunt van fundamentele
democratische openheid ten aanzien van elke burger en van alle bevolkingsgroepen
te realiseren. Indien het huidige maatschappelijke bestel erin slaagt
het beginsel van gelijke rechten en gelijke kansen waar te maken voor
het merendeel van de bevolking, dan moet het dit ook kunnen realiseren
voor die kleine achtergebleven restgroep die in armoede leeft, wordt
meestal gedacht. Voor een samenleving, die overtuigd is van haar eigen
fundamentele democratische ingesteldheid, is het voor de hand liggend
te denken dat het uitroeien van het armoedeprobleem hoogstens een
kwestie is van nog een kleine extra inspanning of van het vinden van
meer passende methodes om ook de groep mensen, die nu nog steeds in
armoede moet leven, over de streep te trekken, en dit vooral door
hen aan het systeem aan te passen en hen erin in te passen. De batterijen
inschakelingsprojecten, werkervaringsprojecten en andere analoge initiatieven
die worden ingezet, illustreren nog dagelijks deze gedachtegang.


\subsection{Dialoog en empowerment als alternatief}

Wat armoede betreft wordt deze inpassingsstrategie nog maar sinds
heel recent aangevuld met een open dialoog: het Algemeen Verslag over
de Armoede en het Armoededecreet zijn hiervan heel concrete voorbeelden.
Een open dialoog erkent de kracht van de armen en erkent dat de armen
de samenleving in staat kunnen stellen om haar eigen ondemocratische
mechanismen te leren kennen en te veranderen. De dialoog aangaan is
met andere woorden een uitgesproken daad van empowerment.

Het opheffen van de ondemocratische uitsluitingsprocessen die armoede
produceren, veronderstelt volgens De Link trouwens niet enkel een
proces van empowerment bij personen die in armoede leven, maar veronderstelt
eveneens een analoog proces bij de andere actoren in de samenleving.

Niet enkel personen die in armoede leven zijn pas ten volle in staat
uitsluitingsmechanismen, vernederingen en afhankelijkheidsposities
te duiden nadat zij via een opleiding zichzelf bevrijd hebben van
de eigen blokkades. Ook wie zelf geen armoede ervaren heeft, dient
de eigen blokkades te verwerken om echt steun te kunnen bieden aan
personen die in armoede leven. Een solidariteitsgevoel alleen volstaat
daarvoor niet. Iedere persoon krijgt doorheen zijn levensgeschiedenis
te maken met pijn en uitsluiting. Zolang dit gegeven voor de betrokkene
verborgen blijft, verhindert dit een open en klare kijk op de andere.
Niet alleen wordt elk inzicht in de andere dan vertroebeld en elke
actie naar de andere verstoord door de eigen pijn die men niet kent,
ze worden er zelfs in belangrijke mate door bepaald. De maatschappelijke
emancipatie van personen die in armoede leven, vereist dus meerdere
bevrijdingsprocessen.


\subsection{Verrijking voor elkeen als resultaat}

Andere achtergestelde groepen, zoals vrouwen, zijn armen voorgegaan
in een strijd voor gelijke rechten en in een beweging voor emancipatie.
Opmerkelijk daarbij is dat na verloop van tijd het bewustzijn groeit
dat via de dialoog, via de erkenning van de gelijkwaardigheid van
deze bevolkingsgroep en via zijn volwaardige maatschappelijke ontplooiing
en participatie, er ook voor de samenleving als geheel een meerwaarde
wordt gecreëerd: men gaat de meerwaarde van een vrouwelijke toets
in het maatschappelijke leven erkennen, de rijkdom van een multiculturele
samenleving waarderen, enzovoort.

Het lijkt een intrigerende gedachte om te veronderstellen dat ook
armoedebestrijding een betere wereld kan opleveren, niet enkel voor
personen die in armoede leven zelf, maar voor alle leden van de samenleving.

Hoewel een dergelijke gedachte op het eerste gezicht als vreemd ervaren
kan worden, is het misschien toch relevant om er iets langer bij stil
te staan. Mocht men erin slagen ze grondig te onderbouwen, dan kan
ze misschien op termijn bijdragen tot een pleidooi dat sterk genoeg
klinkt om ervoor te zorgen dat de strijd tegen armoede eindelijk voldoende
krachtig gevoerd wordt om tot een substantiële vooruitgang te leiden.

Het zich beroepen op de idee van mensenrechten als verantwoording
voor het feit dat er iets aan het armoedeprobleem moet gedaan worden,
lijkt vandaag soms op een haast wanhopige poging om toch een zwakke
plek te vinden in de versterkte burcht van de macht van de bevoorrechten.
Misschien, zo wordt er verondersteld, is er in onze samenleving bij
hen wel een zeker gevoel voor rechtvaardigheid gegroeid, waardoor
ze gevoelig kunnen zijn voor het mensenrechtenargument, net zoals
men vroeger, toen men nog dacht dat armoede een lotsbestemming was,
kon merken dat sommige mensen geraakt werden in hun gevoel van medelijden,
wanneer ze een moeder met een jonge baby bedelend langs de straat
aantroffen. En hoewel raken aan de gevoelige snaar vroeger bleek te
werken, bleef het toch een aanpak die slechts bij een kleine minderheid
werkte. De meeste mensen bleven voorbijlopen en gaven geen aalmoes.
En vermoedelijk is de gevoelige snaar ook nu nog steeds een argument
met een zwakke overredingskracht. In elk geval lijkt bijvoorbeeld
het feit dat het in de islam een verplichting, en geen vrijblijvende
keuze, is voor iedere gelovige om een aanzienlijk deel van zijn inkomen
te besteden aan liefdadigheid, het vermoeden te bevestigen dat men
niet te veel kan vertrouwen op de gevoeligheid van mensen.

Misschien moeten we aannemen dat het met het rechtvaardigheidsgevoel
van de mensen net zo gesteld is. En misschien wordt de motiverende
kracht van dit rechtvaardigheidsgevoel wel zwakker naarmate duidelijker
wordt dat de huidige inspanningen en investeringen nog aanzienlijk
opgetrokken zullen moeten worden, wil men armoede ooit kunnen uitschakelen.
Alleen al om de inschakeling van ervaringsdeskundigen in alle relevante
sectoren te financieren zal een aanzienlijke hoeveelheid extra middelen
nodig zijn.

Voor de niet-arme betekent dit op het eerste gezicht een weinig aantrekkelijk
vooruitzicht van inleveren, zowel op het gebied van macht als inzake
rijkdom. En het valt te betwijfelen of hij het wel zo een goed idee
zal vinden om afstand te doen van zijn voorrechten en zijn rijkdom.

Ongetwijfeld is dit een al te zeer vereenvoudigde manier om het vraagstuk
voor te stellen. Maar misschien bevat deze voorstelling van zaken
toch wel een grond van waarheid, en laat ze toe iets beter te begrijpen
waarom zoveel plechtige verklaringen en imposante actieplannen toch
slechts eerder beperkte resultaten blijken op te leveren op het terrein.

Ondanks het feit dat de meeste mensen het abstracte idee van een meer
rechtvaardige wereld volmondig kunnen onderschrijven, moeten we misschien
toch concluderen dat hun bereidheid om zich daarvoor opofferingen
te getroosten slechts eerder gering is, tenzij ze er ook zelf beter
van kunnen worden. Dit zou kunnen verklaren waarom veel mensen zo
fundamenteel anders aankijken tegen een bedelaar dan tegen een straatmuzikant.
Al doet die straatmuzikant het misschien net als de bedelaar om den
brode, dan ligt het grote verschil daarin dat de straatmuzikant, al
is het maar voor eventjes, het leven aangenamer maakt. Aan een straatmuzikant
geef je dus niet alleen, je krijgt er ook iets van terug.

Iets gelijksoortigs hebben we meegemaakt in verband met het denken
over de strijd van vrouwen voor gelijkberechtiging. Er is een tijd
geweest waarin die strijd vooral gezien werd als een aantasting van
de bevoorrechte positie van de man. Tegenwoordig daarentegen wordt
vooral beklemtoond dat de vrouwenemancipatie ervoor gezorgd heeft
dat ook in het publieke leven, het traditionele bastion van de man,
vrouwelijke kwaliteiten bestaansrecht hebben verworven. Het gevolg
daarvan is dat de levenskwaliteit voor iedereen is verhoogd. Mannen
hebben weliswaar hun machtsmonopolie moeten opgeven, maar hebben er
wel een hogere levenskwaliteit voor in de plaats gekregen. Net daardoor
worden op professioneel vlak, in de politiek, en in andere publieke
domeinen vrouwen door mannen steeds minder bekeken als concurrenten
en steeds meer als een verrijking. Het wordt voor een man dan een
voorrecht om in zijn team ook met vrouwen te mogen samenwerken.

Toegepast op de armoedebestrijding zou dit denkspoor het volgende
betekenen: de uitsluiting van mensen in armoede moeten we ongedaan
maken, omdat dit de hele samenleving en de levenskwaliteit van alle
burgers ten goede komt. Indien dit waar zou zijn, zou dit belangrijke
consequenties kunnen hebben. Mochten ze er van overtuigd zijn dat
ze er gegarandeerd ook zelf beter van zouden worden, zouden ongetwijfeld
heel wat meer mensen bereid zijn om een extra inspanning te leveren
met het oog op het elimineren van armoede. Vanuit het perspectief
van eigenbelang bekeken, zou armoedebestrijding dan steeds voor eenieder
zinvol zijn, en niet alleen omdat iedereen theoretisch gezien een
zeker risico loopt om persoonlijk het ongeluk te hebben om in de armoede
terecht te komen.

Armoedebestrijding kan dus misschien ook wel een kwestie van eigenbelang
zijn en niet uitsluitend een kwestie van fundamentele rechtvaardigheid.
Armoedebestrijding kan met andere woorden iedereen voordeel bieden.
Zo kan het terugdringen van armoede ons een meer solidaire samenleving
opleveren en een betere sociale cohesie. Ook de kwaliteit van de actieve
welvaartsstaat zal erop vooruitgaan en het veiligheidsgevoel in de
samenleving zal toenemen. Want ook als het gaat om de oorzaken van
de veiligheidsproblematiek bijvoorbeeld, worden inderdaad opnieuw
armen vaak met de vinger gewezen.

Dit zijn slechts enkele voorbeelden van de meerwaarde die de participatie
van armen kan te bieden hebben voor de gehele samenleving en voor
elk individu dat er deel van uitmaakt. Naarmate het terugdringen van
armoede beter slaagt, zal die meerwaarde ongetwijfeld nog veel duidelijker
zichtbaar worden.


\section{\label{kracht}De kracht van de arme}

Personen die in armoede leven, zijn niet alleen wezens die geconfronteerd
worden met veel miserie, het zijn ook personen die getuigen van veel
kracht en moed, van een grote motivatie en van een sterke draagkracht.
Ze leveren aanzienlijke inspanningen om hun situatie te verbeteren.
Maar het is niet vanzelfsprekend voor de buitenwereld, zelfs niet
voor diensten en hulpverleners die dagelijks met armoede te maken
hebben en de problemen die ze veroorzaakt, om deze kracht en deze
inspanningen als zodanig te zien.

Integendeel, armen worden vaak door een uitgesproken negatieve bril
bekeken. De positieve krachten waarover ze beschikken, worden niet
opgemerkt, omdat dit onder meer krachten zijn die in de dominante
cultuur niet zo gebruikelijk zijn. Nochtans heeft de samenleving die
arme met zijn kracht en moed nodig als partner in de strijd tegen
de armoede. Want naast de kennis van armoede van binnenuit, zijn kracht,
moed en gedrevenheid, kwaliteiten die mensen in armoede te bieden
hebben, meer dan welkom in de strijd voor een rechtvaardigere wereld.
Het is dus geen overbodige luxe om zich meer bewust te worden van
de waarde die personen die in armoede leven, te bieden hebben.


\subsection{Perspectief voor hun kinderen}

Met elkaar hebben personen die in armoede leven een krachtige drijfveer
gemeen, gericht op een toekomstige betere wereld, in de eerste plaats
voor de eigen kinderen. Allen hopen ze erop dat er in het leven in
elk geval voor hun kinderen een beter lot zal weggelegd zijn, dan
het lot dat henzelf beschoren is. Dit is een heel kenmerkend gegeven
voor generatiearmen. Zij wensen hun kinderen meer perspectief in het
leven toe en ze zijn bereid zich daartoe erg grote inspanningen te
getroosten, ook al slagen ze er in de praktijk misschien geenszins
in om dat beter perspectief effectief waar te maken.

Ook de omgeving worstelt op zijn manier met dit moeilijk thema. De
buitenwereld slaagt er immers vaak niet in deze inspanningen te zien
of er de juiste betekenis aan te geven. Soms zijn die inspanningen
inderdaad minder effectief, wegens alle belemmeringen, waarmee de
arme dagelijks geconfronteerd wordt, om nog niet te spreken van de
belemmeringen die hij meedraagt uit zijn verleden.


\subsection{Solidariteit}

Daar waar bij de niet-arme individualisme meestal op de voorgrond
staat, zien we bij armen veelal een grote solidariteit en strijdbaarheid.
Ook al zitten ze zelf tot over hun oren in de problemen, toch willen
ze andere mensen in de miserie vaak helpen. Sommigen vinden een motief
om dit te doen in hun intense verlangen belangrijk te zijn voor anderen.
Voor anderen ligt het motief eerder in de herkenning van het onrecht
dat door armoede veroorzaakt wordt.

Armen tonen die solidariteit via concreet gedrag en gaan bijvoorbeeld
anderen die in de miserie zitten, bijspringen, ook al hebben ze zelf
in feite niets. Het is alsof personen die in armoede leven sterker
aanvoelen waar zich concrete noden stellen en, vanuit een motivatie
dat armoede een onrecht is dat de wereld uit moet, een grotere strijdvaardigheid
te ontwikkelen, om te proberen aan die concrete noden ook iets concreets
te doen. En al zijn ze dan zelf eigenlijk te klein behuisd, toch vinden
ze het tegen die achtergrond vanzelfsprekend om een broer of een zus
die op straat werd gezet op te nemen, eventueel zelfs met diens hele
gezin.

Armen vinden het ook vaak erg vanzelfsprekend om met Kerstmis of Nieuwjaar
iemand uit te nodigen waarvan ze weten dat die anders alleen zal zijn.
Ze zullen gemakkelijk andere kinderen uit de buurt opvangen, iemand
meenemen op vakantie, zodat die er ook eens uit kan zijn, of de zorg
voor het kind van iemand anders overnemen, omdat die het momenteel
erg moeilijk heeft.

Armen zetten de kennis, die ze zelf bezitten over bepaalde facetten
van de samenleving, in om anderen te helpen die niet over deze kennis
beschikken. Als men bijvoorbeeld zelf weet welke stappen men als vader
moet zetten om de zorg voor zijn kind op te eisen, wanneer diens moeder
overleden is, zal men iemand anders, die in een vergelijkbare situatie
verkeert, daarmee helpen, omdat men weet dat het kind anders geplaatst
zal worden.

Deze solidariteit is ook één van de motieven die cursisten ertoe aanzet
om te starten met de opleiding tot ervaringsdeskundige. Zo goed als
alle kandidaat-cursisten geven aan dat ze hopen om via de opleiding
te kunnen leren hoe ze anderen nog beter kunnen helpen.

Vaak gaan de vigerende maatschappelijke structuren in tegen de concrete
solidariteit onder armen. Armen worden hierop geregeld afgestraft,
omdat de samenleving zich vaak te weinig bewust is van deze solidariteitsmechanismen.
Wanneer men een werkloosheidsuitkering geniet en iemand bij zich in
huis opneemt kan dit bijvoorbeeld tot gevolg hebben dat men het statuut
van gezinshoofd verliest, zodat het gezinsinkomen plots aanzienlijk
daalt. Wanneer men een vriend onbetaald gaat helpen met een klus en
men wordt betrapt, dan is men meteen een zwartwerker, met als gevolg
dat men riskeert zijn recht op uitkering gedurende een bepaalde periode
helemaal te verliezen.


\subsection{Draagkracht}

Personen die in armoede leven hebben vaak een meer dan gewone draagkracht.
Ondanks alle tegenslagen en alle miserie vinden ze telkens terug de
moed om opnieuw te beginnen of verder te doen.

\begin{quotation}
{}``Toen ik kind was kwam de deurwaarder de inboedel ophalen. Ook
ons speelgoed moest mee. Ik werd verplicht om het orgeltje, waaraan
ik zeer gehecht was, zelf naar buiten te dragen. Deze ervaring heeft
gemaakt dat ik er als moeder voor gezorgd heb dat er bij mijzelf nooit
een deurwaarder is langsgeweest, ondanks alle miserie die mijn gezin
heeft gekend. Liever dan een rekening niet te betalen, bespaarde ik
op voeding en op kleding. Destijds vond ik dat de juiste oplossing.
Maar als ik nu foto's uit die tijd terug zie, vraag ik me af hoe ik
me destijds daarmee kon verzoenen.''
\end{quotation}
Die draagkracht helpt hen ook om het hoofd te bieden aan de problemen
die zich stellen wanneer ze zelf een concrete oplossing bieden aan
iemand in nood.

\begin{quotation}
{}``Als je met je gezin zelf klein behuisd bent, en je nodigt iemand,
die op straat is komen te staan, uit om met zijn gezin een tijdje
bij jou in te trekken, dan besef je wel dat dit niet gemakkelijk zal
zijn. Dan weet je dat je huis nooit meer opgeruimd zal geraken, en
dat je daar soms last zal van hebben. Dan besef je dat wanneer zo
veel mensen zo dicht op elkaar moeten leven, er onvermijdelijk spanningen
zullen komen. Maar in een dergelijke noodsituatie stel je prioriteiten.
En dan vind je dat deze ongemakken slechts op de tweede plaats kunnen
komen. En dan kan je maanden met deze ongemakken en met de spanningen
die dat geeft leven, zonder dat ze daarom tot uitbarsting moeten komen.''
\end{quotation}
Armen kunnen een grote creativiteit aan de dag leggen om deze zogenaamde
tweederangsproblemen het hoofd te bieden of om formules te vinden
die het mogelijk maken om het ondanks deze problemen toch leefbaar
te houden. In het hierboven aangehaalde voorbeeld kan dit bijvoorbeeld
zijn: tijdens het weekend zelf met het eigen gezin gaan logeren bij
een familielid om er eens uit te zijn.

Misschien hebben armen het iets gemakkelijker om met dit soort moeilijke
situaties om te gaan, omdat ze door ervaring geleerd hebben om te
gaan met onvoorziene omstandigheden en het hoofd boven water te houden
in een weinig gestructureerde of zelfs chaotische context. Zelf ervaren
ze het als een attitude, namelijk openstaan voor en kunnen ingaan
op het onverwachte. In de dominante samenleving is die attitude en
de ermee gepaard gaande vaardigheden grotendeels verdwenen. Ze werden
opgeofferd aan overzichtelijkheid, structuur, organisatie, planning,
timing en effici\discretionary{-}{en}{\"en}tie. Als in een dergelijk
raderwerk een radertje stokt, valt het hele systeem plat. Voor het
onvoorziene, het ongestructureerde, het niet geplande is hier geen
plaats meer. {}``Jullie leven niet!'', is wat de arme bij een dergelijk
levenspatroon geneigd is te denken over middenklassers.

Inzake draagkracht en de wijze waarop er met moeilijkheden wordt omgegaan
kunnen er grote verschillen zijn tussen generatiearmen en nieuwe armen.
Wie arm is verliest de controle over het eigen leven. Externe diensten
en instanties, zoals bijvoorbeeld een deurwaarder, een OCMW of een
collectieve schuldbemiddelaar, nemen het van je over. Ook al heb je
als nieuwe arme meer kennis van de samenleving, de greep op je eigen
leven ben je net zo goed kwijt. Generatiearmen zijn het meer gewoon
om geen greep te hebben, hebben hiermee meer ervaring en hebben op
grond daarvan geleerd om met het ongrijpbare te leven. Maar ze zijn
soms in staat om daarin nog verschillende niveaus te onderscheiden.
Zij hebben van daaruit bijvoorbeeld soms geleerd te differentiëren
tussen schuldeisers. Ze hebben meer vertrouwen in de toekomst, in
het feit dat het uiteindelijk allemaal wel goed komt. Nieuwe armen
ervaren de eigen situatie vaak in veel extremere mate als uitzichtloos,
waarbij ze soms uiteindelijk zelfmoord nog als de enig overblijvende
uitkomst zien. Indien nieuwe armen er in slagen de eerste chaos en
paniek door te komen, die volgt op de acute confrontatie met onoverkomelijke
financiële problemen, slagen ze er geregeld in om een manier te vinden
om op een gestructureerde wijze met het probleem om te gaan en het
zo onder controle te houden: een betere kennis van de samenleving
en meer ervaring met en een grotere vaardigheid in structureren is
daarbij behulpzaam.


\subsection{Humor}

Humor is een grote kracht. Ze helpt om in moeilijke omstandigheden
toch rechtop te blijven. Het hoeft dan ook niet te verbazen dat veel
armen hun gevoel voor humor niet hebben laten verloren gaan. Mensen
in armoede ontwikkelen vaak een beeldrijke woordenschat en gaan creatief
om met taal.

In de context van armoede lijkt humor misschien paradoxaal en erg
cynisch. Het neemt niet weg dat ook personen die in armoede leven
erg goed kunnen lachen en veel kracht kunnen putten uit hun gevoel
voor humor. Dit geldt trouwens ook voor feestvieren. Men kan zijn
miserie erdoor even aan de kant schuiven en er kracht uit putten om
voort te doen.


\subsection{Onverbloemde taal}

Armen hebben meestal de gewoonte te zeggen waar het op staat. Ze hebben
niet de neiging om datgene wat ze te zeggen hebben te verbloemen.
Ze gebruiken meestal eerder een directe taal, die het voordeel van
de duidelijkheid heeft. Ze kan openingen creëren om dingen bespreekbaar
te maken.

De directe taal van de arme komt vanuit zijn gevoel. Ze heeft een
grote band met dat gevoel, en deze gevoelsverbondenheid kan een heel
positieve waarde hebben. Soms kan deze verbondenheid tot gevolg hebben
dat de directe taal van de arme ervaren wordt als impulsief en overgechargeerd.
Houdt in een dergelijk geval de inhoud van wat gezegd wordt meestal
nog verband met de situatie waarop ze betrekking heeft, dan is de
overtrokken wijze waarop het wordt gezegd vaak te verklaren vanuit
een pak gevoelens die verband houden met het verleden van de betrokkene.
Vaak speelt daarin mee dat men wegens zijn maatschappelijke positie,
wegens zijn armoede, in het verleden al talloze malen weinig ernstig
werd genomen en weinig of geen luisterbereidheid heeft ervaren.

De heel rechtstreekse taal van de arme staat haaks op het verbloemend
en indirect taalgebruik dat in sommige kringen gangbaar is. Ook in
sommige hulpverleningsdiensten heerst een cultuur van verdoezelende
solidariteit. Zowel voor de ervaringsdeskundige die in een dergelijke
dienst werkzaam is, als voor de collega's op de dienst kan het knap
lastig zijn om een werkbare manier te vinden om met deze sterk uiteenlopende
culturen om te gaan.


\subsection{Sterk in het confronteren}

Personen die in armoede leven ontwikkelen vaak een sterk vermogen
tot aanvoelen, tot het herkennen van gevoelens bij anderen. Door een
dergelijke gevoeligheid te combineren met hun directe taal zijn ze
vaak erg bekwaam in het verwoorden, in het duiden, en op die manier
in het confronteren van de andere met zichzelf.


\subsection{Kennis van armoede van binnenuit}

Personen die in armoede leven hebben een onschatbare bron van kennis
te bieden, namelijk de kennis van armoede van binnenuit. Kennis van
armoede van binnenuit is wezenlijk met het oog op een werkzame aanpak
van de armoedeproblematiek. Zelfs voor wie zich dagelijks inzet in
de strijd tegen armoede of in de concrete hulpverlening aan armen,
blijven heel wat facetten van het leven in armoede onzichtbaar, ontoegankelijk
en onbekend. Zelfs voor wie zich als hulpverlener, gemotiveerd en
bezield met goede intenties, tracht in te zetten als een echte solidaire
hulpverlener, blijft de innerlijke dimensie van armoede, en vandaar
ook de leef- en denkwereld van de arme, grotendeels onbekend.


\section{Missing Link}

De onbekendheid van hulpverleners en beleidsmensen, van diensten en
instanties, met de realiteit van armoede en met de interne wortels
ervan verklaren het bestaan van een missing link tussen beide partijen.

Overigens is het ook zo dat de arme zich moeilijk of niet kan inleven
in het perspectief van de samenleving en in de wereld van de hulpverlener.

De missing link krijgt dus vorm in een samenspel van diverse elementen
en is één van de meest prangende knelpunten in de strijd tegen armoede.


\subsection{Samenspel van factoren}


\subsubsection{De binnenkant van armoede}

In het vorig hoofdstuk werd duidelijk hoe zwaar het gewicht van de
armoede weegt. Een gewicht dat mensen binnenin zichzelf meedragen.
We schetsten de impact van het gevoel verworpen of verlaten te zijn
door de eigen ouders en later door de maatschappij. Daarbij horen
een laag zelfwaardegevoel en een verstoorde identiteitsontwikkeling
met zijn verdere consequenties. Kinderen kunnen zich van kleinsaf
al erg dom gaan voelen en zich op school navenant gaan gedragen. Ze
kunnen dan van zichzelf het idee krijgen dat ze niets kunnen en voor
alles een beroep moeten doen op de leerkracht. Dit gedragspatroon
zal zich dan hoogstwaarschijnlijk verder doorzetten en in dat geval
later ook teruggevonden kunnen worden in de relaties van deze personen
met onder meer hulpverleners.

In de benadering van armoede als een geheel van diepe kloven, hadden
we het erover dat personen die in armoede leven gebukt gaan onder
de pijn van het geheel van innerlijke kwetsuren en van de ingrijpende
gevolgen die dit heeft op de wijze waarop ze in de wereld staan. Dit
gegeven is een van de belangrijkste redenen waarom armoede een dergelijk
hardnekkig bestaan kent, en waarom het mensen zo moeilijk valt, ondanks
grote inspanningen van zichzelf en van diverse diensten, om zich aan
de armoede te onttrekken. En zelfs al kan iemand die actief is in
de armoedebestrijding dit zien en rationeel begrijpen, dan nog is
het voor zo iemand quasi onmogelijk om ten volle de grote impact van
innerlijke kwetsuren op het voortbestaan van armoede te vatten.

De binnenkant van armoede is enkel van binnenuit ten volle te kennen.
Het feit dat die binnenkant zo een prominente rol speelt in het geheel
van de armoedeproblematiek, is een belangrijke component van de missing
link.

Heel markant is overigens dat zo veel inzet en energie van uiteenlopende
diensten en van goedmenende hulpverleners slechts zeer sporadisch
blijkt te resulteren in een gevoel bij de arme van echt geholpen te
zijn. Maar nog markanter en veel minder bekend is dat dit optreden
van hulpverleners, ondanks alle goede bedoelingen, tot effect heeft
dat bij de arme vaak nieuwe kwetsuren worden gemaakt, die een extra
bestendigend effect hebben. Blijkbaar worden de geleverde inspanningen
doorkruist en gehinderd door aanzienlijke problemen in de communicatie.
Communicatieproblemen die niet hoeven te verbazen, vermits er een
diepe kloof gaapt tussen de ervaringswereld van de arme en die van
de hulpverlener.


\subsubsection{Falende communicatie}

Die falende communicatie, ook al is er daarom nog geen sprake van
slechte wil bij één van de partijen, zal er voor zorgen dat hulp die
de arme wordt aangeboden, ervaren wordt als opgedrongen hulp. Ze zal
er voor zorgen dat armen in een hulpverlening reeds van bij het begin,
dus reeds in de fase van de probleemdefiniëring, de controle verliezen,
en die controle op geen enkel moment van het hele hulpverleningsproces,
zelfs niet in de fase van de evaluatie, terug kunnen verwerven.

Hulpverleners blijven bijvoorbeeld nogal eens met het gevoel zitten
dat ze de crisismanagers zijn van kansarme gezinnen \cite{Dri03}.
Bij hoge nood komen deze laatsten hulp vragen, vaak als het probleem
al veel te groot is. En dan tracht de hulpverlener eerst en vooral
dat probleem op te lossen en vervolgens ervoor te zorgen dat het in
de toekomst vermeden kan worden. Maar tegen dan komen de mensen niet
meer terug. Het acute probleem wordt dus misschien wel opgelost, maar
de hulpverlener ziet zo dat die mensen ook een aantal andere zaken
moeten veranderen, willen ze niet binnen afzienbare tijd terug op
de dienst komen met een nieuw acuut probleem. Als een hulpverlener
deze kijk laat blijken, dan zal de arme de volgende keer niet meer
bij hem komen. {}``Omdat ik te confronterend was,'' denkt de hulpverlener.
{}``Omdat hij mij niet begrijpt en zijn eigen visie opdringt,''
zegt de arme. Want de gehanteerde kijk en de aangereikte oplossingen
worden ervaren als vreemd en opgedrongen. En het feit dat er zo veel
moet veranderen wordt beleefd als een duidelijk signaal dat men niet
goed bezig is en dus zelf de schuldige is van zijn miserabele situatie.


\subsubsection{Probleemdruk}

Naast het verschil in levenservaring, dat aanleiding kan geven tot
wederzijds onbegrip, is er ook het kluwen van problemen, waarvoor
mensen in armoede zich geplaatst zien. Dit kluwen, deze grote onderlinge
verwevenheid van alle deelproblemen, maakt dat elk nieuw probleem
dat zich aandient, bezwaard wordt met het gewicht van alle andere
problemen, waaronder men reeds gebukt gaat. Dit gegeven maakt dat
er, alle inspanningen van de arme ten spijt, een grote probleemdruk
blijft bestaan; een druk, waaronder nog nauwelijks te ademen valt.

De wijze waarop problemen zich manifesteren voor personen die in armoede
leven, verschilt kwalitatief gezien dan ook grondig van de wijze waarop
een burger uit de middenklasse zijn eigen problemen meestal ervaart.
Deze laatste heeft namelijk geleerd strategieën te ontwikkelen om
problemen zoveel mogelijk te isoleren, ze als het ware in een soort
quarantaine te plaatsen, waardoor ze niet meer in staat zijn om het
diepste zijn van de betrokkene te overspoelen. Dit afzonderen van
een probleem kan overigens ook behulpzaam zijn om het beter te kunnen
aanpakken en er eventueel een oplossing aan te kunnen geven.


\subsubsection{Verschillende gezichtspunten}

Hulpverleners en beleidsmensen bekijken de arme en zijn problemen
door hun eigen bril. En die kijk is onvermijdelijk gekleurd door hun
eigen achtergrond, door hun eigen afkomst, hun eigen ervaringen, hun
eigen opvattingen, waarden en normen. En omdat er op al deze gebieden
meestal aanzienlijke verschillen zijn met het perspectief van de arme,
zal het niet verwonderen dat de perceptie van de hulpverlener en van
de beleidmaker erg kan verschillen van de perceptie van de arme zelf.
Maar meestal is het niet de arme die zich in een situatie bevindt
waarin hij over voldoende macht beschikt om zijn perspectief door
te drukken.


\paragraph{Een analyse}

Interventies ten aanzien van mensen in armoede zijn vaak erg oplossingsgericht.
Vanuit het idee dat er zo snel mogelijk oplossingen moeten komen en
een verdere escalatie van de problematiek vermeden moet worden, wordt
de arme de controle ontnomen over zijn eigen situatie. Hierdoor worden
hem meteen ook kansen ontnomen om te leren uit eigen ervaring. Tegelijk
is de kans reëel dat de arme weinig voeling heeft met de aangereikte
oplossingen. Daarbij komt nog dat personen die in armoede leven wegens
hun voorgeschiedenis en wegens hun innerlijke kwetsuren vaak grote
leemtes hebben inzake kennis van de samenleving en van de regels en
gewoontes die er heersen. Dit alles maakt dat mensen in armoede op
vele vlakken falen en ook nog voortdurend dit falen moeten toegeven
tegenover hulpverleners.

Het deskundigheidsideaal bij hulpverleners, die in hun opleiding hebben
geleerd dat deskundigheid en falen niet met elkaar samengaan, maakt
dat ze blind zijn voor het mogelijk eigen aandeel in het falen en
laat hen ook niet toe zichzelf in relatie tot de arme op een kwetsbare
manier op te stellen. Deze onfeilbaarheid van de niet-arme, - dit
is althans het beeld dat voor de arme zichtbaar is -, contrasteert
wel heel scherp met het eigen voortdurend falen. Hierover schamen
mensen in armoede zich grondig. Ze voelen zichzelf persoonlijk schuldig
aan dit mislukken. Deze schaamte en schuld komt bovenop de schaamte
en schuld die armen reeds met zich meedragen. Mensen in armoede worden
telkens opnieuw met dit falen, deze schaamte en schuld geconfronteerd
door de permanente controle die hulpverleningsdiensten uitoefenen,
hoewel deze diensten dit gedrag misschien niet bedoelen als controle,
maar wel als een vorm van op de voet opvolgen van het hulpverleningsproces.

Hulpverleners weten niet welk gevoel het geeft om steeds weer om hulp
te moeten vragen. Ze kennen niet het gevoel van voortdurend falen
en de schaamte die dit met zich meebrengt. Ze kennen niet het gevoel
van permanent onder controle te staan. Hulpverleners kijken, handelen,
oordelen en veroordelen vanuit hun eigen levensgeschiedenis, vanuit
hun eigen idee over een goed functionerend gezin, vanuit hun eigen
evidenties. Ze kennen de logica niet die er steekt achter de ingewikkelde
overlevingsstrategieën van personen die voortdurend tegen de armoede
moeten opboksen.

Voor hulpverleners is het dus vaak een probleem om echt voeling te
krijgen met de wereld waarin de armen leven. De meeste hulpverleners
komen uit de middenklasse. Van daaruit is het bijzonder moeilijk om
echt te weten wat het is om arm en uitgesloten te zijn. Hulpverleners
kunnen wel trachten dit te doorvoelen, maar ze kunnen het nooit echt
ervaren. De armoede niet, de uitsluiting niet. Gelukkig niet. 

Men kan er wel naar streven de leefwereld en de patronen die het leven
van de arme beheersen te begrijpen. Maar daarvoor kan men enkel referentiepunten
trachten te vinden in zijn eigen ervaring, en die is verschillend
van die van de arme. En dus weet men daarmee nog niet wat het echt
is om arm te zijn, zodat het begrip dat men ontwikkelt altijd tot
op zekere hoogte abstract blijft. De hulpverlener kent de leefpatronen
van de arme niet. Hij heeft geen weet van de processen die zich bij
de arme afspelen.

Deze onbekendheid met de leef- en denkwereld van de arme leidt vaker
dan we denken tot misverstanden tussen hulpverlener en hulpvrager,
temeer omdat de arme zich op zijn beurt ook moeilijk of niet kan inleven
in de leefwereld van de hulpverlener. Het onbegrip en het gebrek aan
kennis van elkaar zijn dus wederzijds.

Het wederzijds onbegrip kan ingrijpende gevolgen hebben. De hulpverlener
vertrekt van een aantal evidenties en staat er niet bij stil dat de
hulpvrager deze niet kent. De hulpvrager van zijn kant, mist een stuk
informatie omdat hij de voorkennis van de hulpverlener niet heeft.
De ene partij weet niet dat de andere het niet weet en de andere partij
weet het ook niet, zodat er een heuse spraakverwarring ontstaat. Daarenboven
is het niet gemakkelijk om aan iets dergelijks te ontsnappen: wie
niet weet dat hij het niet weet kan geen vragen ter verduidelijking
stellen. En wie niet weet dat de andere partij het niet weet en zelf
niet uit de leefwereld van armoede afkomstig is, vindt moeilijk de
passende tussenkomst die de aaneenschakeling van misverstanden kan
doorbreken.

Alleen zit hier, zoals gezegd, een onevenwicht in de relatie. De hulpverlener
wordt in de positie geplaatst waarin hij het probleem van de arme
formuleert en oplossingen ervoor aanreikt. Het gevaar bestaat zo dat
vanuit de hulpverlening onder invloed van deze dynamiek de cliënt
in een negatief daglicht geplaatst wordt.


\paragraph{Enkele voorbeelden}

Enkele voorbeelden kunnen verduidelijken dat misverstanden zich op
heel uiteenlopende vlakken kunnen voordoen en dat inzet, goede bedoelingen
en een deskundige aanpak geenszins in staat zijn om het ontstaan van
dergelijke misverstanden te voorkomen.

Met het oog op het opmaken van een hulpverleningsplan gaat een hulpverlener
van een thuisbegeleidingsdienst na met de leden van een gezin dat
in begeleiding komt, wat zijzelf als de meest acute problemen ervaren.
Hoewel in de ogen van de hulpverlener in dit gezin hygiëne een manifest
probleem is, geven de betrokkenen op vraag van de hulpverlener aan
dat ze op dat vlak geen problemen hebben. De hulpverlening loopt al
geruime tijd, wanneer het gezin uiteindelijk toch aangeeft dat het
met de hygiëne niet zo vlot loopt. De hulpverlener, verheugd wegens
de vermeende opening, stelt meteen voor om bij het volgende bezoek
schoonmaken als centraal aandachtspunt te nemen. Want, zo voegt hij
er aan toe, in het kader van hygiëne is geregeld schoonmaken erg belangrijk.
Dit stoot op ongewoon veel weerstand bij de vrouw uit het gezin. De
hulpverlener verwondert er zich over, aangezien ze zelf het thema
als een probleem had aangebracht. De dame geeft aan dat ze wel weet
hoe ze moet schoonmaken, want dat ze dat van haar moeder heeft geleerd.
Maar, voegt ze er meteen aan toe, de hulpverlener zou toch moeten
weten dat voor hun gezinsbudget het huis geregeld schoonmaken niet
haalbaar is. Van haar moeder had ze namelijk geleerd dat schoonmaken
betekent: alle huisraad dumpen en zich opnieuw installeren.

Een vader moet voor de jeugdrechter verschijnen en wordt aangemaand
om geen geweld meer te gebruiken bij de opvoeding van zijn kinderen.
De vader ontkent met klem dat hij geweld gebruikt. Maar hij heeft
er helemaal geen moeite mee om te erkennen dat hij zijn kinderen geregeld
een pak slaag geeft. Hij ziet dit zelfs als een bewijs voor het feit
dat hij de opvoeding van zijn kinderen echt ter harte neemt. Geweld
is voor hem helemaal iets anders. Hij denkt bij dat woord terug aan
zijn eigen vader die hem geregeld aftroefde met de broekriem. Zelf
had hij zich daarom voorgenomen om tegenover zijn eigen kinderen nooit
geweld te gebruiken. En dat deed hij in zijn perspectief ook niet.
Als hij ze een tik gaf, dan was het met de blote hand.

Vader en moeder die in armoede leven, prijzen zich gelukkig dat ze
het zo getroffen hebben met de school van hun dochter. Nog nooit was
ze naar huis gekomen met klachten. Wat een verschil met hun eigen
schooltijd, waarin ze voortdurend vernederd en achtergesteld waren
geweest. Zelfs als ze achterop geraakten met het betalen van een schoolrekening,
had de school daarover nog nooit een probleem gemaakt. Terecht, vonden
ze, want ze hadden uiteindelijk ook steeds betaald. Enkele dagen voor
de zomervakantie aanbrak, drukte de leerkracht het meisje op het hart
om haar ouders zeker te vragen om haar de volgende dag het geld voor
het vereffenen van de laatste rekening mee te geven. {}``Zeker niet
vergeten,'' voegde hij er vriendelijk aan toe, {}``anders verdien
je een tik op je broek''. Toen het meisje dit thuis vertelde, trok
de vader wit van woede naar school en ging op de vuist met de leerkracht.
Want die had niet het recht om een hand uit te steken naar zijn dochter.
Zijn eigen schoolervaringen verhinderden hem om het gebeuren te analyseren
en om ook bij de leerkracht navraag te doen naar de precieze toedracht
van de feiten en naar de precieze betekenis van zijn woorden.

Een hulpverlener zegt tegen zijn ervaringsdeskundige tandempartner
dat hij vindt dat diens wagen er vaak slordig bijligt. De ervaringsdeskundige
vindt dit merkwaardig, aangezien hij de binnenkant van zijn wagen
wekelijks schoonmaakt. Ook de hulpverlener vindt dit verbazend, want
zelf poetst hij zijn wagen lang niet zo dikwijls. En in het gesprek
dat ontstaat komen ze tot het besluit dat de indruk van slordigheid
gewekt wordt door het feit dat er in de wagen van de ervaringsdeskundige
allerlei rommel blijft liggen. De wagen wordt wel gepoetst, maar niet
opgeruimd. Een hele tijd gaat voorbij. Tot ze op een dag samen naar
een studiedag gaan. De ervaringsdeskundige pikt de hulpverlener thuis
op met de wagen en vraagt of er niets is dat hem opvalt. Met de beste
wil van de wereld lukt het de hulpverlener niet te bedenken wat hem
zou moeten opvallen. Nochtans is de wagen van de ervaringsdeskundige
opgeruimd. En toch merkt de hulpverlener dit niet. Voor hem is een
opgeruimde wagen vanzelfsprekend. En door het feit dat het blijkbaar
in zijn houding ligt om vooral te focussen op het problematische,
laat hij de kans liggen om de inspanning van de ervaringsdeskundige
positief te bekrachtigen.


\subsection{Multiaspectuele kloof}

De missing link is dus een erg complex geheel van vele factoren, waarbij
er kan gesproken worden van een kloof tussen de ervaringswereld van
de arme en de anderen. En voor zover die kloof vooral te maken heeft
met kennis- en vaardigheidsaspecten, is men waarschijnlijk geneigd
te veronderstellen dat ze nog enigszins te overbruggen valt. Toch
leert de ervaring dat er in de praktijk ook vaak op dit niveau een
missing link bestaat, zoals het volgende voorbeeld duidelijk maakt.

Een jongere was pas van school en werd door zijn begeleider gestimuleerd
om op zoek te gaan naar een baantje. De jongere toonde zich gemotiveerd
en zei dat een vriend hem beloofd had om hem een adres te bezorgen
van een bedrijf waar hij zeker zou mogen beginnen werken. Drie huisbezoeken
later had de jongere nog steeds geen werk en was hij nog steeds aan
het wachten op het beloofde adres. Andere initiatieven om werk te
vinden had hij nog niet genomen.

Voor de begeleider begon dit veel te lijken op onwil. Om de jongere
wat meer onder druk te zetten, maande hij hem aan om mee te gaan naar
de dienst. Daar konden ze samen telefoneren om werk te zoeken. Daar
bleek dat de jongere helemaal niet wist hoe hij moest beginnen aan
het zoeken van werk. Hij wist bijvoorbeeld niet dat de Streekkrant
in dat geval een interessant instrument kan zijn. Dit blad bevat immers
de personeelsadvertenties van de meeste plaatselijke bedrijven die
op zoek zijn naar werkkrachten. De begeleider van zijn kant had zich
nooit kunnen voorstellen dat het probleem daar zat. Vanuit het referentiekader
van een middenklasser is het ook haast ondenkbaar dat iemand deze
functie van de Streekkrant niet kent.

Maar intussen had er zich bij de begeleider al een begin van een negatief
beeld over de jongere gevormd. Hij had zich al meermaals afgevraagd
of de wil om werk te vinden niet voorgewend werd door de jongere om
aldus zijn ware aard van werkonwillige luiaard te verdoezelen en op
die manier zo lang mogelijk te kunnen profiteren van een uitkering.

In het vorig hoofdstuk hebben we uitvoerig toegelicht hoe de armoedeproblematiek
kan gezien worden als een geheel van diepe kloven die de wereld van
de arme scheidt van de rest van de samenleving. Het bovenstaande voorbeeld
illustreert duidelijk hoe een dergelijke kloof in de praktijk van
alledag aanleiding kan geven tot het ontstaan van een missing link.

In die zin kan men stellen dat het bestaan van deze kloven met hun
complex samenspel de grondoorzaak is voor het bestaan van het fenomeen
van de missing link. Het complexe en multiaspectueel karakter van
deze armoedekloof zorgt er dan meteen voor dat ook de missing link
zich op duizend en één verschillende wijzen kan manifesteren. En telkens
opnieuw, bij elke uitingsvorm is men zich onvoldoende bewust van het
wederzijdse onbegrip tussen de arme aan de ene kant en de niet-arme
aan de andere kant. Dit onbegrip is het essentiële kenmerk van de
missing link. Dit maakt de inschakeling van ervaringsdeskundigen noodzakelijk
als een permanente strategie in de armoedebestrijding.


\subsection{Groeiend inzicht}

Het inzicht in het bestaan van een missing link is voor het eerst
gegroeid in de oud-ouderwerkgroep van het dagcentrum De Touter te
Antwerpen. Zij vroegen zich af hoe het toch kwam dat zijzelf en vele
andere personen, ondanks alle inspanningen, in armoede bleven zitten.
Hun conclusie was dat het bestaan van innerlijke kwetsuren hiervoor
in belangrijke mate verantwoordelijk is. Verder gaven ze aan dat ze
eigenlijk van niemand of van bijna niemand hulp hadden ervaren. En
dit ondanks het feit dat heel veel hulpverleners in hun gezinnen waren
geweest, en men niet kon zeggen dat deze hulpverleners van slechte
wil waren geweest. Zij hadden integendeel zelfs soms veel inzet en
een grote mate van solidariteit betoond. En toch hadden de interventies
van die hulpverleners geen hulp kunnen bieden. Veeleer hadden ze op
hun beurt weer nieuwe kwetsuren doen ontstaan, die nog eens extra
bestendigend gingen werken.

Een actieonderzoek dat destijds door De Cirkel \cite{Cir96} werd
gevoerd en van start ging in 1989, had tot doel een beter zicht te
krijgen op deze merkwaardige vaststellingen en deze eerste inzichten
in het bestaan van de missing link. Het leerde dat de hierboven beschreven
fenomenen meestal buiten het gezichtsveld blijven van hulpverleners
en beleidmakers en in belangrijke mate mee verantwoordelijk geacht
moeten worden voor het feit dat zoveel beleidsinspanningen en zoveel
inzet van de hulpverlening zo weinig vat lijken te krijgen op de armoedeproblemen.
Het deed eveneens het besef groeien dat die missing link een erg diepe
kloof is tussen de ervaringswereld van de arme en die van de hulpverlener
of beleidmaker uit de middenklasse. Men kwam tot het besluit dat de
missing link in wezen te maken heeft met het \emph{ontbreken van fundamentele
communicatie}. En daardoor verliezen mensen in armoede van bij de
start van een interventie door een hulpverleningsdienst de controle
over de eigen situatie. Die controle wordt overgenomen door de hulpverlener,
die meestal een middenklasser is. Het onderzoek leerde dat in alle
fases van de hulpverlening, van in de probleemdefiniëring over het
hulpverleningsproces tot bij de evaluatie, elementen vervat zitten
die bijdragen tot het verdiepen van de communicatiekloof. Door de
hulpverlener worden ze niet gezien en deze blindheid houdt de kloof
mee in stand.

Stilaan begint het besef van het bestaan van een missing link in de
armoedebestrijding meer door te dringen bij hulpverleners en beleidsverantwoordelijken.
Hierdoor kan men verwachten dat er op termijn meer ruimte zal komen
om methodieken en strategieën te ontwikkelen, die meer rekening trachten
te houden met het feit dat er wel degelijk sprake is van een missing
link. Hierna volgen enkele voorbeelden van elementen die door het
onderzoek van De Cirkel aan het licht werden gebracht en die er voor
zorgen dat er geen communicatie is, en er dus ook geen begrip mogelijk
kan zijn:

\begin{itemize}
\item De hulpverlener kijkt vanuit zijn eigen waarden en ervaringen naar
gezinnen die in armoede leven. Soms is hij er zich niet van bewust,
maar soms tracht hij er zich ook, zij het tevergeefs, actief tegen
te verzetten. Deze gekleurde kijk is eveneens een voedingsbodem voor
het blijven voortbestaan van zelfs manifeste vooroordelen, zoals het
idee dat mensen in armoede vuil zijn en lui en werkonwillig, enzovoort.
\item Ook de missie van de dienst in wiens opdracht de hulpverlener werkt,
evenals zijn eigen specifieke taak in het kader van deze maatschappelijke
opdracht, kleuren zijn kijk.
\item Een juiste kijk wordt verder nog belemmerd door het maatschappelijke
taboe dat rust op miserie en ellende. Hierdoor bestaat er nauwelijks
een kans dat ze goed gekend geraken. Taboe en onbekendheid worden
in stand gehouden door de angst voor het onbekende en de angst voor
de confrontatie met ellende, die we in onze opvoeding meekrijgen.
De hulpverlening heeft er zelfs een professionele houding op gebouwd:
deze van de professionele afstand.
\item Wie in de hulpverlening gaat, doet dit meestal vanuit een grote gedrevenheid
en vanuit een sterke innerlijke behoefte om anderen te helpen. Dit
vergroot de kans dat de eigen oplossingsstrategieën van de arme aan
de kant worden geschoven.
\item Opleidingen voor hulpverleners hebben een nog erg oplossingsgerichte
inspiratie. Ze leggen nog heel sterk de klemtoon op het feit dat een
hulpverlening oplossingen moet bieden aan mensen die in nood verkeren.
\item In hulpverleningsrelaties is de machtsbalans niet in evenwicht. Wie
hulp kan aanbieden, heeft een grotere macht dan diegene die een hulpvraag
moet stellen, en dus ook een grotere kans om zijn perspectief door
te drukken.
\item Armen krijgen hulp opgedrongen, terwijl de diepe betekenis van opgedrongen
hulp onszelf ontgaat. Dit houdt verband met het feit dat de hulp die
armen geboden wordt, vaak zogenaamd \emph{niet vrijblijvend} is, terwijl
hulp die we zelf aangeboden krijgen, wel degelijk vrijwillig aangenomen
of geweigerd kan worden.
\item De geest van de hulpverlening bestaat er nog steeds in vooral te focussen
op de probleemgebieden. Men doet nauwelijks ernstige inspanningen
om in een probleemsituatie, ondanks de moeilijkheden, toch nog op
zoek te gaan naar mogelijkheden, kansen en perspectieven.
\item Armen worden telkens geconfronteerd met hun falen, onder meer doordat
de hulpverlener hen steeds oplossingen opdringt en overstelpt met
goede raad. Dit falen geeft schaamte.
\item Wanneer een hulpverleningsdienst bij de arme over de vloer komt, is
dit in diens geschiedenis meestal reeds de zoveelste dienst in de
rij die zich met hem komt bemoeien. Het gevoel permanent onder controle
te staan, dat daarvan een gevolg is, is een gevoel dat hulpverleners
en andere middenklassers helemaal vreemd is.
\item Mensen in armoede leven met heel wat leemtes inzake basale kennis
en vaardigheden. Dit wordt eigenlijk niet zo begrepen door de hulpverlening
en de samenleving. Men gaat er immers van uit dat iedere volwassene
genoeg tijd en kansen heeft gehad om deze basisinstrumenten voor het
leven te verwerven. Men vindt het zelfs ondenkbaar dat dit op volwassen
leeftijd nog niet gebeurd is: wie zich in staat acht om een gezin
te stichten, moet maar over deze basale kennis en vaardigheden beschikken.
Door zo een kijk bestaat er geen bereidheid om mensen op dit vlak
nog leerkansen te bieden, eens ze volwassen zijn.
\item De problemen waarmee mensen in armoede geconfronteerd worden, zijn
geclusterde problemen en daardoor van een andere orde dan de problemen
die de meeste middenklassers kennen. Armen kunnen tussen de verschillende
(deel)problemen geen tussenschotten plaatsen, omdat alle problemen
intens met elkaar verweven zijn. Maar net daardoor verzwaren de problemen
elkaar nog. Daarbovenop komt nog dat mensen in armoede meestal verstoken
blijven van kennis en kanalen, die het oplossen van hun problemen
zouden kunnen vergemakkelijken. Ook deze factor maakt het kluwen van
problemen strakker.
\item Armen blijven alleen zitten met hun gekwetste binnenkant.
\end{itemize}
Stoornissen in de communicatie zijn geenszins uniek voor de sector
van de armoedebestrijding. Ze komen zelfs overal voor waar mensen
met elkaar contact hebben. Maar het onbegrip dat uit deze communicatiestoornissen
voortkomt, zal des te sterker zijn naarmate de afstand tussen de betrokkenen
groter is. Waar het armoede betreft, gaat het om een aanzienlijke
kloof.

Dit heeft veel te maken met het feit dat onze visie op armoede in
de ban zit van het individuele schuldmodel. Armoede wordt dan gezien
als iets waaraan de betrokkene zelf schuld heeft. En zeker wordt hij
schuldig geacht aan het feit dat hij er niet in blijkt te slagen eruit
te ontsnappen. Dit schulddenken is een gevolg van de ideeën uit de
Verlichting, die zich dank zij de Franse Revolutie als dominant gedachtegoed
hebben kunnen vestigen. Aanzag de mens voordien zijn levensomstandigheden
als een lot dat hem toebedeeld werd door God, dan heeft de Franse
Revolutie de gedachte verspreid dat de mens een autonoom wezen is,
dat \emph{zelf} zijn eigen wereld kan maken en zijn eigen lotsbestemming
in handen heeft. Het gevolg is dat men ook armoede gaan zien is als
een levenslot dat de betrokkenen zelf in handen hebben, en dus ook
kunnen veranderen.

Droeg het actie-onderzoek van De Cirkel in belangrijke mate bij tot
het zichtbaar maken van de kloof die bestond in de armoedebestrijding,
het leerde ook dat over de kloof slechts een brug kan gebouwd worden
dank zij de wederzijdse zoektocht naar en analyse van elkaars ervaringswereld
in een gezamenlijke inspanning van arme en hulpverlener. Deze zoektocht
is pas mogelijk als er bij de hulpverlener het inzicht bestaat dat
de eigen kennis tekortschiet en bij de arme de vaardigheid beschikbaar
is de eigen ervaringen te kunnen overschouwen en analyseren en zich
minstens gedeeltelijk te kunnen inleven in de ervaringswereld van
de hulpverlener.

Het zou onredelijk zijn om daaruit de conclusie te trekken dat iedere
persoon die in armoede leeft die bekwaamheden dan maar moet zien te
verwerven. Een dergelijke conclusie zou immers betekenen dat men blijft
vasthouden aan de logica van het schulddenken. Daarenboven vraagt
het ontwikkelen van deze capaciteiten veel inspanningen en verloopt
het geenszins vanzelf. Wegens deze laatste reden is het zelfs één
van de essentiële doelstellingen van de opleiding tot ervaringsdeskundige.

Een meer redelijke aanpak bestaat erin goed opgeleide ervaringsdeskundigen
in te schakelen. Zij werden getraind in het overbruggen van de kloof
tussen arme en hulpverlener, en in het slaan van bruggen in de andere
sectoren van de armoedebestrijding, zodat de hinderpaal van de missing
link alsnog uit de weg geruimd kan worden.


\section{Ervaringsdeskundigen}

Het voorgaande maakt duidelijk dat het betrekken van de arme in de
armoedebestrijding niet steeds zonder meer mogelijk is. Om die participatie
mogelijk te maken en te ondersteunen werden diverse methodieken ontwikkeld.

Dankzij de methodieken van dialoog en van zelforganisatie, waarvan
de verenigingen waar armen het woord nemen duidelijke voorbeelden
zijn, werd het onder meer voor armen mogelijk om naar buiten te treden
als belangengroep.

De methodiek van het inschakelen van opgeleide ervaringsdeskundigen
van zijn kant, is bijzonder waardevol bij het valoriseren van de kracht
en de inbreng van de arme als individu in de vele situaties en contexten,
waarin die arme als individu te maken krijgt met allerlei diensten
en instanties.


\subsection{De nood aan ervaringsdeskundigen}

Als niet-armen kennen wij het gevoel niet om permanent om hulp te
moeten vragen, om steeds weer te falen. Wij kennen niet het gevoel
van schaamte dat daaruit voortvloeit. Wij kennen niet het gevoel permanent
gecontroleerd te worden door alle mogelijke instanties. We kijken,
handelen, oordelen en veroordelen vanuit onze eigen levensgeschiedenis,
vanuit ons eigen idee over een goed functionerende samenleving, vanuit
onze eigen evidenties. De nood aan ervaringsdeskundigen valt dus allerminst
moeilijk te begrijpen. Maar vooral blijkt de noodzaak om een beroep
te doen op ervaringsdeskundigen uit een aantal pertinente vaststellingen:

\begin{itemize}
\item De vaststelling dat er een missing link bestaat in de strijd tegen
armoede.
\item De vaststelling dat deze missing link niet voortspruit uit moedwil
van hulpverleners, diensten, sociale voorzieningen of beleidsverantwoordelijken.
\item De vaststelling dat deze missing link evenmin voortspruit uit de onwil
van de arme zelf.
\item De vaststelling dat deze missing link terug te brengen is tot een
fundamenteel wederzijds niet begrijpen van elkaar, een niet kennen
van elkaar:

\begin{itemize}
\item Beleidsmensen en dienstverleners missen de voeling met het ingrijpende
karakter van de levenssituatie van de arme. Vanuit hun eigen geschiedenis
kunnen zij de leefwereld van de arme minder goed begrijpen. Die leefwereld
is hen niet eigen. Vanuit hun gevoel kunnen ze die nooit echt kennen.
Kan het aanvoelen van andere personen uit de eigen vertrouwde middenklasse
wel lukken op een wijze, vergelijkbaar met de wijze waarop men zijn
eigen moedertaal kan aanvoelen, dan lukt het aanvoelen van de leefwereld
van de arme slechts in de mate waarin men een vreemde taal kan leren
aanvoelen. Die beheerst men nooit zo perfect als zijn eigen moedertaal.
\item De arme mist voeling met en inzicht in de normen en verwachtingen
die in de samenleving leven.
\end{itemize}
\end{itemize}
Deze vaststellingen maken duidelijk dat er een grote nood bestaat
aan brugfiguren om de kloof te dichten tussen armen zelf en diegenen
die zich in de samenleving inzetten voor de strijd tegen de armoede.
Dit is de wezenlijke taak waartoe een ervaringsdeskundige opgeleid
wordt. Een opgeleide ervaringsdeskundige is iemand die:

\begin{itemize}
\item armoede van jongsaf aan den lijve ervaren heeft;
\item zijn eigen ervaring deels heeft verwerkt;
\item de eigen ervaring heeft getoetst aan en verruimd met die van anderen;
\item een aantal inhouden, methoden, vaardigheden en attitudes heeft aangeleerd
om de verruimde armoede-ervaring deskundig aan te wenden in alle sectoren
die met armoede te maken krijgen.
\end{itemize}
Door vanuit hun eigen armoede-ervaring te duiden wat het betekent
om in armoede te leven, kunnen de ervaringsdeskundigen de leefwereld
van de arme en de overlevingsstrategieën die ze ontwikkelen, vertolken
naar armoedebestrijders, wat een beter begrip en een verruimd inzicht
met zich kan brengen. De ervaringsdeskundigen kunnen ook een ondersteunende
functie vervullen naar personen die in armoede leven en voor hen een
tolk van de samenleving zijn. In een hulpverleningscontext kan deze
ondersteunende functie erin bestaan dat ervaringsdeskundigen ertoe
bijdragen dat de hulpvragers maximale kansen krijgen om zicht te krijgen
op en inzicht te verwerven in het perspectief van de hulpverlener.
Wanneer de ervaringsdeskundige optreedt als tolk van de samenleving,
onder welke vorm dan ook, doet hij dit steeds met het oog op het sterker
maken van de arme.

Ervaringsdeskundigen zijn met andere woorden de geschikte personen
om de missing link te detecteren en de nodige informatie te geven
om hem te overbruggen. Daarom zijn zij een belangrijke en wellicht
onontbeerlijke schakel in de hulpverlening aan generatiekansarmen
en in de armoedebestrijding in het algemeen. Ervaringsdeskundigen
slaan de brug tussen hun eigen wereld, die de wereld is van personen
die in armoede leven, en de wereld van andere maatschappelijke actoren.

Dankzij de brugfunctie van ervaringsdeskundigen moet het mogelijk
worden om het aantal nieuwe kwetsuren bij personen die in armoede
leven ten gevolge van onbegrip en inefficiënte hulpverleningsinterventies
of beleidsmaatregelen te verminderen. Een efficiëntere en humanere
armoedebestrijding moet met andere woorden meer tot de mogelijkheden
gaan behoren. En de hoop dat armen niet langer genoodzaakt zullen
blijven in armoede te leven kan misschien uiteindelijk een haalbaar
perspectief worden.

Het begrip ervaringsdeskundige, dat in het kader van de armoedebestrijding
aanvankelijk niet zo gebruikelijk was, is in de loop der jaren meer
ingeburgerd geraakt, maar men heeft er meteen ook diverse invullingen
aan gegeven. \label{invullingen-begrip-ervaringsdeskundige}Mensen
kunnen met hun ervaringen inzake armoede inderdaad op uiteenlopende
manieren en in verschillende contexten naar buiten komen. En soms
benoemt men iedereen die dit doet gemakshalve als een ervaringsdeskundige,
ongeacht de wijze waarop of de context waarin de betrokkene met zijn
ervaringen naar buiten komt. De maatschappelijke functie die men aan
de ervaringsdeskundige toekent is dus lang niet steeds dezelfde. Voor
een goed begrip is het dus noodzakelijk om nader te bekijken welke
de verschillende mogelijke functies zijn van het brengen van een armoede-ervaring.
Functies kunnen zijn:

\begin{itemize}
\item Het delen van ervaringen onder armen en met niet-armen. Mensen brengen
het verhaal over hun individuele ervaringen in de armoede om het met
anderen te delen en om zo ook voor zichzelf orde te scheppen in de
chaos en van anderen steun te voelen.
\item Het brengen van een ervaringsverhaal met een duidelijk doel voor ogen,
zoals bijdragen tot een betere kennis van armoede, of het verspreiden
van het bewustzijn van de realiteit van armoede bij een breder publiek.
\item Het toetsen van beleidsmaatregelen, wetgeving en beleid van organisaties
en overheden aan de eigen armoede-ervaring.
\item Het professioneel gebruiken van eigen armoede-ervaringen.
\end{itemize}
Zoals dit ook in de praktijk van De Link het geval is, richten wij
in dit boek de aandacht vooral op de ervaringsdeskundige als een professionele
functie. Kenmerkend is dat het belangrijkste werkinstrument van een
ervaringsdeskundige zijn eigen ervaring is, maar ook dat de wijze
van aanwenden van dit werkinstrument steunt op een grondige professionele
opleiding.


\subsection{Kwaliteitsvolle ervaring en deskundige hantering}

De ervaring gehad hebben van diepe armoede volstaat niet om een ervaringsdeskundige
te zijn. Ervaringsdeskundige is men pas als men de eigen ervaring
van uithuisplaatsing of van één van de vele andere mogelijke uitingsvormen
van armoede deskundig kan gebruiken. De ervaringsdeskundige heeft
zijn armoede voor een stuk verwerkt, wat niet wegneemt dat de ervaring
van armoede blijft bestaan, evenals de littekens van de wonden die
ze heeft geslagen. De ervaringsdeskundige heeft tevens zicht gekregen
op zijn eigen pijnpunten, ook op die, welke nog niet verwerkt zijn.
Hij is ook sterker geworden en kan daardoor uit zijn eigen ervaringen
putten om anderen te helpen. Hij is vooral sterk in het kunnen herkennen
bij de andere van diens gevoelens van onmacht. Dit deskundig gebruiken
van de eigen ervaring is het resultaat van een intensief groei- en
leerproces.

Via de analyse van hun individuele situatie en via de mogelijkheid
om hun eigen situatie, hun eigen oplossingen en de analyse daarvan
te spiegelen aan andere ervaringen en aan een breder kader, kunnen
armen komen tot een veralgemeende analyse en tot een spectrum van
mogelijke oplossingen.

Deze analyse en dit spiegelen van de eigen situatie kan in principe
op verschillende manieren, dit wil zeggen via verschillende leertrajecten,
waaronder de opleiding tot ervaringsdeskundige, bereikt worden. Maar
de basisvoorwaarde is het verwerken van de eigen geschiedenis. In
de opleiding tot ervaringsdeskundige gebeurt dit laatste vooral door
het ontschuldigen van het eigen verleden en de eigen situatie, waardoor
de mogelijkheid wordt geboden om de zaken in hun reëel perspectief
te zien. Het adequaat gebruik van de inzichten die daaruit voortkomen
maakt mensen tot ervaringsdeskundigen. Zo kunnen zij een belangrijke
schakel vormen in de hulpverlening aan armen of een belangrijke bijdrage
leveren tot de armoedebestrijding.

Aanvankelijk werden vanuit diverse hoeken nogal wat vragen gesteld
bij het idee dat kwaliteitsvolle ervaringsdeskundigheid een opleiding
vereiste. Dit liep parallel met het feit dat uit onderzoek \cite{Reg00}
was gebleken dat op diverse plaatsen in het werkveld reeds embryonale
vormen van het werken met ervaringsdeskundigen bestonden, waarbij
het niet steeds duidelijk was of de betrokkenen daartoe een geëigende
opleiding hadden genoten. Op korte tijd gingen evenwel diverse sectoren
uit het welzijnswerk, waaronder sommige verenigingen waar armen het
woord nemen, evenals het beleidsdepartement Welzijn het belang van
een grondige opleiding erkennen.

De eerste ervaringsdeskundigen in opleiding uitten in dit verband
hun bezorgdheid over het feit dat naar hun mening de term ervaringsdeskundige
te pas en te onpas werd gebruikt, zelfs wanneer men daartoe helemaal
geen of slechts een minimale opleiding had genoten. Onder meer was
hun vrees dat, indien door een dergelijke persoon een professionele
fout zou worden gemaakt, de negatieve gevolgen zouden afstralen op
alle ervaringsdeskundigen, ook op diegenen die wel degelijk een opleiding
hadden gevolgd.

Om deze verwarring zoveel mogelijk tegen te gaan wordt door De Link
heel consequent het begrip Opgeleide ErvaringsDeskundige gebruikt.
Men ontwikkelde er zelfs het wat vreemde letterwoord OED voor.


\subsection{Functies }

Ervaringsdeskundige zijn is een functie, geen eigenschap of persoonskenmerk.
Een opgeleide ervaringsdeskundige kan dus na het volgen van een opleiding
professioneel ingeschakeld worden om in alle mogelijke sectoren een
bijdrage te leveren tot het overbruggen van de missing link. Zijn
functie is niet gericht op het opnemen van een nu reeds bestaand takenpakket
in een dienst of organisatie en evenmin op het louter vragen om meer
aandacht voor de arme. Zijn functie bestaat erin om vanuit een professionele
status mee te werken aan structurele ingrepen die in het domein van
de armoedebestrijding de verschillende diensten en instanties in de
maatschappij in hun werking meer toegankelijk en efficiënter moeten
maken.

Afhankelijk van de verwachtingen die men dan naar deze ervaringsdeskundigen
heeft, kunnen hun concrete taken erg uiteenlopend zijn. Ook de functies
die via het uitvoeren van deze taken worden vervuld, kunnen erg verschillend
zijn. In de projectontwikkelingsfase had De Link acht mogelijke functies
voor ervaringsdeskundigen voor ogen: tolken van de realiteit van armoede,
ombudsfunctie, begeleidingswerk en ondersteuningsfunctie, vorming
en bijscholing, supervisie, intervisie en adviesverschaffing, beleidssignalerend
en -voorstellend, onderzoek, groepswerk. Een exploratief onderzoek
naar tewerkstellingsmogelijkheden voor ervaringsdeskundigen bevestigde
het bestaan van een brede waaier van mogelijke functies en stelde
vast dat er in het werkveld een bereidheid was om ervaringsdeskundigen
in te schakelen voor onder meer de volgende functies \cite[p. 14-16]{Reg00}:
vertrouwenspersoon en steunfiguur, hulpverlening en begeleiding, bemiddeling,
intervisie en supervisie, beleidsadvisering, groepsbegeleiding, vorming,
onthaal, toeleiding, vertegenwoordiging in overleg inzake armoede,
onderzoek. Enkele van de meest frequent voorkomende functies zijn:

\begin{itemize}
\item Een bijdrage leveren tijdens supervisie- en intervisiesessies inzake
armoede voor hulpverleners, armenorganisaties en al wie betrokken
is bij de armoedebestrijding of het armoedebeleid.
\item Het tolken bij moeilijke armoededossiers.
\item Het vervullen van een ombudsfunctie.
\item Het verstrekken van vorming inzake armoede.
\item Het begeleiden van veranderingsprocessen, al dan niet ondersteund
met onderzoek.
\item Het sturen van startende initiatieven op het gebied van armoede.
\item Het sturen van organisaties bij het inschakelen van ervaringsdeskundigen.
\end{itemize}
Deze functies kunnen zich zowel situeren op het gebied van de individuele
cli\discretionary{-}{en}{\"en}tenbegeleiding, als op het gebied van
het groepswerk of op het vlak van de beleidssignalering en de beleidsvorming.
En telkens wordt dan in elk van deze functies van de ervaringsdeskundige
verwacht dat hij de tolk is van de leefwereld van de arme en van zijn
betekenissengeheel.

De kracht van de ervaringsdeskundige zit in het consequent vertalen
van de beleving van de arme. Hij kan door het overbrengen van de beleving,
de eigen geschiedenis of de werkelijke vraag van de arme, de missing
link met de hulpverlening of met andere diensten en met het beleid
overbruggen. Hij kan het probleem terugplaatsen naar zijn reële oorzaken
en zijn oorspronkelijke context. Zo kan hij de arme ontschuldigen
naar het beleid en de maatschappelijke dienstverlening toe.


\subsection{Tolk van de armoederealiteit}

De ervaringsdeskundige is niet alleen uniek in zijn rol als \emph{brugfiguur}.
Door het binnenbrengen en het blijven benoemen van het perspectief
van de arme, voert hij ook een permanent \emph{pleidooi} voor een
meer fundamentele aanpak in de strijd tegen armoede, en dit zowel
in het kader van dienstverleningsrelaties met individuele armen, als
in het kader van de beleidsvoering van diensten, organisaties en overheden.

Tolk zijn betekent, toegepast op een \emph{hulpverleningscontext}
bijvoorbeeld, dat een ervaringsdeskundige, gezien zijn specifieke
functie, niet in de rol of het denkkader van een opgeleide hulpverlener
stapt. Het is integendeel belangrijk dat hij de uitdrukkelijke toelating
krijgt om steeds aan de volgende leidraad vast te houden: het vragen
van aandacht voor de basale rechten en het perspectief van personen
die in armoede leven. Een ervaringsdeskundige kan bijzondere kennis
over armoede aanreiken en beschikt over unieke mogelijkheden om het
perspectief van de cliënt toe te lichten en te verduidelijken. Hij
hoeft zich in zijn functie niet te laten leiden door overwegingen
in verband met beperkingen van de organisatie of van reglementeringen.
Hij moet wel bereid zijn te geloven in de oprechte bedoelingen van
de dienst en de hulpverlener en samen met deze laatste en de cliënt
op zoek willen gaan naar mogelijke oplossingen.

Vanuit deze functie komt de ervaringsdeskundige in een heel eigen
positie te staan tegenover de hulpvrager. De ervaringsdeskundige zorgt
ervoor dat de kansarme cliënt de gelegenheid krijgt om zijn eigen
perspectief te brengen, en dankzij zijn verruimde kennis van armoede,
kan hij dit perspectief in een breder kader plaatsen.

Als tolk van de armoederealiteit zal de functie van een ervaringsdeskundige
er op een teamvergadering in bestaan het perspectief van de cliënt
te blijven benoemen, vertolken en verduidelijken. In de hulpverleningsrelatie
zelf zal hij ertoe bijdragen dat die cliënt de maximale ruimte krijgt
om zijn perspectief te brengen en te verduidelijken. Het beoogde effect
is een meer mondige cliënt in een meer evenwaardige positie. Tolk
zijn van de armoederealiteit is dus niet synoniem met het overnemen
van het perspectief van de hulpvrager, op het gevaar af hem daardoor
misschien zelfs zijn perspectief te ontnemen.

De positie van de ervaringsdeskundige moet voor alle betrokkenen duidelijk
en uitgesproken zijn. Het is zijn permanente taak om de fundamentele
rechten van mensen in armoede te waarborgen, te bevragen en te bewaken.
Hierdoor tracht hij te verwezenlijken dat, nog steeds toegepast op
een hulpverleningsrelatie, de arme greep blijft houden op de vertaling
van zijn hulpvraag, zelf het verloop van het hulpverleningsproces
kan blijven sturen en zelf zijn oplossingsstrategieën kan ontwikkelen
en bijsturen tijdens de realisering ervan.

De ervaringsdeskundige heeft ook een specifieke positie tegenover
diensten of andere vertegenwoordigers van de maatschappij. Die specifieke
positie kenmerkt zich onder meer door een kritische blik vanuit het
fenomeen armoede op deze diensten en vertegenwoordigers. Indien men
aan de ervaringsdeskundige deze vrijheid niet geeft, kan hij ook de
meerwaarde die zijn functie te bieden heeft, niet ten volle waar maken.
Hij zal dan integendeel verstrikt geraken in zijn missie als ervaringsdeskundige
aan de ene kant en de belangen of beperkingen van de dienst of het
beleid aan de andere kant. Indien de ervaringsdeskundige die vrijheid
wel krijgt, kan hij een heel eigen en extra facet binnenbrengen in
de organisatie, waarin hij werkt.

Als fundamenteel en eerste uitgangspunt houdt de ervaringsdeskundige
zich steeds het recht van de mensen die in armoede leven voor ogen.
Dit vertrekpunt impliceert dat hij zich initieel door geen enkele
andere bekommernis dient te laten leiden. Die andere bekommernissen,
zoals het oog hebben voor het haalbare, het zich strategisch opstellen,
het oog hebben voor het vrijwaren van subsidiëring of voor het behoud
van samenwerkingsverbanden, die mee de contouren bepalen waarbinnen
een concrete oplossing voor een concreet probleem haalbaar kan worden,
behoren eerder tot de taak van de opgeleide deskundige, net als het
in rekening brengen van de beperkingen, opgelegd door het wettelijk
kader of ingegeven door de doelstellingen van de organisatie.

Deze duidelijk onderscheiden uitgangspunten van de ervaringsdeskundige
enerzijds en van de opgeleide deskundige anderzijds hebben geenszins
tot doel tot polarisering te leiden. Ze moeten integendeel een gezamenlijke
dialoog en een samen zoeken mogelijk maken, vertrekkend vanuit zo
helder mogelijk geformuleerde perspectieven.

Diezelfde basisopstelling kenmerkt steeds de functie van de ervaringsdeskundige,
ongeacht de specifieke werkvorm waarbinnen ze in het geheel van armoedebestrijdingsmethodieken
wordt uitgeoefend. Of het nu is in het kader van hulpverlening, van
vormingswerk, van opbouwwerk of van beleidswerk, telkens blijft het
de uitdrukkelijke taak van de ervaringsdeskundige er te zijn als tolk
voor de arme. In het kader van zijn opdracht \emph{krijgt} de ervaringsdeskundige
niet zozeer \emph{de ruimte}, maar \emph{heeft} hij in de eerste plaats
\emph{de plicht} om op de nagel te blijven kloppen van het recht van
de armsten op een menswaardig bestaan en vanuit die opstelling in
een coöperatieve geest samen te werken aan het zetten van stappen
in de richting van de realisatie van dit recht.


\subsection{Inschakeling in alle sectoren en op alle niveaus}

Allerlei organisaties op erg uiteenlopende domeinen blijken te maken
te krijgen met de armoedeproblematiek: overheidsadministraties, nutsvoorzieningen,
vakbonden, jeugdbewegingen, onderwijsinstellingen, armoedeorganisaties,
buurt- en opbouwwerkorganisaties, OCMW's, budgetbegeleidingsdiensten,
dagcentra, gezinsbegeleidingsdiensten, pro-Deobureaus, jeugdrechtbanken,
comités voor bijzondere jeugdzorg, diensten van Kind en Gezin, vertrouwenscentra
kindermishandeling, centra voor geestelijke gezondheidszorg, enzovoort.
In elk ervan kunnen ervaringsdeskundigen zinvol worden ingeschakeld.

De concrete opdracht van de ervaringsdeskundige zal verschillen naargelang
de dienst of de organisatie waarin hij ingeschakeld is. Dit kan gaan
van het vormen van een tandem voor begeleidingswerk, over ondersteuning
bij groepswerk, het tolken van de armoede bij administratieve beslissingsorganen,
de OCMW-raad bijvoorbeeld, tot het laten horen van de stem van de
arme in de beleidsorganen van de organisatie. Belangrijk is dat ervaringsdeskundigheid
op termijn aanwezig is in de verschillende entiteiten en op de diverse
niveaus van de organisatie.

Het is niet de bedoeling dat de ervaringsdeskundige enkel ingezet
wordt voor het uitvoerend werk, terwijl de activiteiten en processen
enkel door opgeleide deskundigen gestuurd worden. De ervaringsdeskundige
moet dus aanwezig zijn bij alle facetten die met zijn opdracht verband
houden, en op de verschillende niveaus binnen de organisatie waarin
hij werkzaam is. Waar het begeleidingswerk betreft, betekent dit dat
hij niet enkel bij de cliëntencontacten betrokken is, maar ook bij
teamvergaderingen, bij intervisie- en supervisiemomenten, en zeker
bij denkdagen en herbronningsmomenten.

De meerwaarde die een ervaringsdeskundige te bieden heeft, kan dus
op heel diverse manieren gerealiseerd worden.


\subsection{Organisatievormen}

Ervaringsdeskundigen kunnen zowel op de eerste lijn als op de tweede
lijn ingeschakeld worden, zowel in regulier verband als op projectbasis,
zowel autonoom als binnen een tandem van een ervaringsdeskundige en
een  opgeleide deskundige.


\subsubsection{Vast dienstverband}

Vanuit het feit dat de levensgeschiedenis van armen, en van daaruit
ook de problemen, betekenissen en oplossingen op alle levensdomeinen
grondig verschillen van die van de meeste opgeleide deskundigen uit
de middenklasse, is het op korte termijn het meest aangewezen om,
wat de \emph{eerste lijn} betreft, ervaringsdeskundigen te plaatsen
naast de opgeleide deskundigen. Een dergelijke specifieke en eigen
positie kan meteen ook de eigen rol van de ervaringsdeskundige extra
mee in de verf zetten. Een ervaringsdeskundige ziet het binnen zo
een \emph{tandemformule} als zijn eerste verantwoordelijkheid om consequent
de eigen betekenissen en oplossingen van de arme zelf te blijven vertolken.
Vooral in organisaties of projecten waar er een voortdurend contact
is met personen die in de armoede leven, voelt men het sterkst een
nood aan een ervaringsdeskundige als vaste schakel. Een ervaringsdeskundige
dus, die op permanente basis in dienst wordt genomen.

De voorafgaande praktijk in De Cirkel heeft geleerd dat er ook op
de \emph{tweede lijn} een vraag bestaat naar het permanent betrekken
van ervaringsdeskundigen. Het betreft hier het inschakelen van deze
mensen bij wetenschappelijk onderzoek, in beleidsvoorbereidend werk
op verschillende niveaus, in opleidingen rond armoede of in het beleid
van armoedeorganisaties.


\subsubsection{Uitbesteed}

Het inschakelen van ervaringsdeskundigen op de \emph{eerste lijn}
is, volgens de ervaringen die men in De Cirkel had, eveneens mogelijk
als \emph{consultant}. Het gaat dan om het projectmatig inschakelen
van ervaringsdeskundigen op vraag van organisaties die met de armoedeproblematiek
te maken krijgen. Een dergelijke consultant kan ingezet worden in
diverse functies, zoals supervisie, vorming, beleidswerk op alle niveaus,
onderzoek, enzovoort.

Theoretisch zijn meerdere praktisch-organisatorische formules denkbaar
om deze consultancyfunctie waar te maken: al dan niet met specifieke
specialisaties per levensdomein of per functie, al dan niet opererend
vanuit een regionaal georganiseerd team van ervaringsdeskundigen,
al dan niet in een vaste tandem met een opgeleide deskundige.

Zo is het denkbaar dat in het kader van een begeleidings- en supervisieopdracht
met de opdrachtgevende organisatie overeengekomen wordt dat een gelegenheidstandem
wordt gevormd, die bestaat uit een ervaringsdeskundige, afkomstig
uit een regionaal team van consultants, en een opgeleide deskundige,
afkomstig uit de organisatie zelf. Voor een andere adviesopdracht
in verband met beleidswerk zou de overeenkomst er dan bijvoorbeeld
in kunnen bestaan om vanuit het regionale team zelf een vaste tandem
van een ervaringsdeskundige en een opgeleide deskundige ter beschikking
te stellen.

In grote lijnen zou men drie groepen adviesopdrachten voor ervaringsdeskundigen
kunnen onderscheiden op basis van een verschil in tijdsduur van de
opdracht:

\begin{itemize}
\item kortlopende adviesopdrachten, zoals bijvoorbeeld een organisatie bijstaan
bij het herbekijken van de gehanteerde intakeprocedure;
\item langlopende adviesopdrachten, zoals bijvoorbeeld het ter beschikking
stellen van een ervaringsdeskundige gedurende een jaar om te participeren
in de uitvoering van een onderzoeksopdracht;
\item permanente adviesopdrachten, zoals bijvoorbeeld het uitlenen aan een
dienst van een ervaringsdeskundige gedurende een halve dag per week
met het oog op het deelnemen aan de wekelijkse teamvergaderingen.
\end{itemize}

\subsection{Effecten}


\subsubsection{Hoge verwachtingen}

Er leven hoge verwachtingen naar de effecten die het werken met ervaringsdeskundigen
kan genereren. Het geloof in het feit dat deze effecten ook daadwerkelijk
kunnen gehaald worden, wordt gesterkt door de vaststelling dat zowel
voor personen die in armoede leven, als voor diegenen die zich in
de samenleving inzetten voor armoedebestrijding de ambities dezelfde
zijn: er uiteindelijk in slagen om armoede verder terug te dringen
en kunnen realiseren dat armen niet noodzakelijk meer een leven lang
in de miserie moeten blijven zitten.

De eerste ervaringen met ervaringsdeskundigen in het werkveld%
\footnote{zie hiervoor paragraaf \ref{eerste-ervaringen}, pagina \pageref{eerste-ervaringen}
e.v. en paragraaf \ref{meer-eerste-ervaringen}, pagina \pageref{meer-eerste-ervaringen}
e.v.%
} tonen aan dat ze een wezenlijk verschil kunnen maken in de dagelijkse
praktijk van de armoedebestrijding:

\begin{itemize}
\item De hulpverlening sluit beter aan bij de echte noden van armen. Dit
lukt ook voor de overige instrumenten voor armoedebestrijding.
\item Kwetsuren, onbegrip en inefficiënte hulpverleningsinterventies en
beleidsmaatregelen worden teruggedrongen.
\item Wederzijdse blinde vlekken worden zichtbaar gemaakt.
\item Een efficiëntere en humanere armoedebestrijding blijkt mogelijk.
\end{itemize}
\begin{quote}
{}``De opleiding zal heel wat veranderen in de sector. Daar ben ik
zeker van. De toegang die wij als ervaringsdeskundigen hebben tot
de mensen in armoede, de diepe gesprekken die we met hen kunnen voeren,
het vertrouwen dat zij in ons stellen, zijn belangrijke troeven. En
blijkbaar zijn wij er ook goed in om op onze beurt vertrouwen te stellen
in hen. Hoe dat precies allemaal werkt, weet ik niet, maar wat ik
wel weet, is dat wij een van hen zijn.''
\end{quote}

\subsubsection{Mogelijke valkuilen}

Toch zou het een vergissing zijn deze effecten te zeer toe te wijzen
aan de figuur van de ervaringsdeskundige en niet het belang van de
samenwerking in te zien, bijvoorbeeld onder de vorm van de methodiek
van de tandemwerking.

Wanneer men de meerwaarde te veel projecteert in de persoon of de
functie van de ervaringsdeskundige, riskeert men perverse effecten.
Men zou zich kunnen laten verleiden de ervaringsdeskundige te zien
als diegene die weet en komt zeggen hoe het moet en het daarenboven
zelf ook nog eens zal waar maken.

Werken als ervaringsdeskundige is hoe dan ook een zware opdracht,
en het gevaar bestaat dus dat te hooggespannen verwachtingen ertoe
leiden dat de ervaringsdeskundige in zijn mogelijkheden overschat
en overbevraagd wordt, dat hij permanent op de tippen van zijn tenen
moet gaan staan, overal de voortrekkersrol moet opnemen, in alle omstandigheden
de dragende figuur moet zijn ten opzichte van zijn lotgenoten, enzovoort.

Men zou zich ook kunnen laten verleiden om ronduit misbruik te maken
van de ervaringsdeskundige, en hem bijvoorbeeld de rol van overbrenger
van slechte boodschappen kunnen toebedelen, onder het mom dat hij
dat toch veel beter moet kunnen, aangezien hij toch een zo veel grotere
voeling heeft met de doelgroep.

Het vastpinnen van de ervaringsdeskundige in een positie die in bepaalde
facetten neigt naar een karikatuur van zijn functie is dus niet zinvol.
Evenmin is het zinvol om te trachten de ervaringsdeskundige vast te
pinnen op een positie die te sterk die van de opgeleide deskundige
benadert. Het heeft verder ook geen zin om nadrukkelijk van de ervaringsdeskundige
te verwachten dat hij zich onvoorwaardelijk schaart achter de maatschappelijke
functie van de dienst, waarin hij werkzaam is. Indien een dergelijke
situatie zich voordoet, bestaat de kans dat de ervaringsdeskundige
niet meer de ruimte heeft zijn eigen rol van ervaringsdeskundige te
spelen. En dan zal de ervaringsdeskundige wellicht niet meer voluit
kunnen gaan voor het ontschuldigen van de cliënt, voor het zoeken
naar achtergronden, context en begrip van de situatie. Hij zal dan
wellicht ook in de val trappen de cliënt te gaan beoordelen en hem
bepaalde oplossingen op te dringen en op die manier zijn functie als
ervaringsdeskundige verloochenen.

Het gevaar bestaat ook dat de verwachtingen die gesteld worden in
ervaringsdeskundigen te veel ingegeven worden door topervaringen en
niet door ervaringen op mensenmaat. Hierop moet men zich permanent
bevragen. Door appèl te doen op ervaringsdeskundigen en door een opleiding
te organiseren geeft men perspectief aan mensen en spreekt men hen
aan op hun zelfwaarde. Maar indien deze ervaringsdeskundige dan later
in het werkveld wegens onredelijk hoge verwachtingen zowel in hun
eigen ogen als in de ogen van anderen zouden tekortschieten, wat zou
men dan uiteindelijk bij hen teweeggebracht hebben? En welke meerwaarde
zou men dan uiteindelijk gerealiseerd hebben inzake armoedebestrijding?

Te zeer de figuur van de ervaringsdeskundige viseren als de grote
hefboom voor verandering is dus een reële valkuil. Het tandemconcept
is een geschikt concept om hierin wat tegengewicht te bieden. Het
tandemidee impliceert immers essentieel een gedeelde inspanning en
een gedeelde verantwoordelijkheid. Het impliceert dus ook inspanningen
van de kant van de opgeleide deskundige en ook van de hele organisatie
waarbinnen de tandem functioneert. Aanstonds, meer specifiek in paragraaf
\vref{tandemconcept}, bekijken we dit tandemconcept wat van naderbij.


\subsubsection{Uitdagingen in de dagelijkse praktijk}

Een opgeleide deskundige die wil samenwerken met een ervaringsdeskundige
en de ervaringsdeskundige wil toelaten, moet bereid zijn en de durf
hebben om naar zichzelf te kijken. Maar de hulpverlener heeft in zijn
opleiding net geleerd dat bij professioneel handelen zijn gevoelens
geen rol mogen spelen. De hulpverlener heeft verder ook geleerd afstand
te houden ten opzichte van de cliënt. De ervaringsdeskundige ziet
en beleeft de zaken heel anders, en beleeft die afstand als een masker,
niet als betrokkenheid. Een relatie betekent voor hem immers dat je
ook iets geeft vanuit jezelf. Daarom is voor veel cursisten die aan
de opleiding tot ervaringsdeskundige beginnen, de hulpverlener een
stomme idioot die het niet snapt. Dit spanningsveld werd zichtbaar
tijdens de stages, die de eerste ervaringsdeskundigen in opleiding
in hulpverleningsdiensten liepen. Men kan echt van een cultuurkloof
spreken. Om vanuit een dergelijk spanningsveld toch te gaan samenwerken,
moeten beiden heel wat in huis hebben.

Als hulpverleners onvoldoende voorbereid zijn om met ervaringsdeskundigen
te werken, dan riskeert men met hoge verwachtingen af te stevenen
op mislukkingen. Naast het cultuurverschil kunnen ook het aantal dossiers,
de werkdruk dus, en het gebrek aan strategie aanleiding geven tot
moeilijkheden op het terrein, waarbij de kans dat de ervaringsdeskundige
aan het kortste eind trekt het grootst is. Daarom is het van groot
belang dat ervaringsdeskundigen kunnen ingeschakeld worden op plaatsen
waar ze aangesproken worden op hun kwaliteiten, en waar men zich zeker
niet blind staart op de zwakke kanten van de ervaringsdeskundige.
Soms heeft hun levensgeschiedenis die zwakke kanten uitvergroot. En
daarom blijft het voor die ene ervaringsdeskundige moeilijk om met
meningsverschillen om te gaan, misschien zelfs nog tot na zijn opleiding.
Voor een andere ervaringsdeskundige blijft het moeilijk om met ongelijkheden
om te gaan. Voor nog een andere ervaringsdeskundige kan abstraheren
een hele opgave blijven, waardoor hij vlugger geneigd zal zijn om
op details te focussen. Dit zijn concrete moeilijkheden waarmee men
in het werkveld te maken krijgt en waarmee men ook rekening moet kunnen
houden.

De methodiek, met name het inzetten van ervaringsdeskundigen, is zinvol,
maar de voorwaarden om deze methodiek te kunnen toepassen zijn daarom
in de praktijk nog lang niet altijd voldoende vervuld. Onder invloed
van het kwaliteitsdecreet worden hulpverleners bijvoorbeeld geprikkeld
om zichzelf te bevragen en te gaan zoeken naar verantwoording voor
hun professioneel handelen. Vaak wordt dit door hen ervaren als een
signaal dat ze het tot dan niet goed gedaan hebben. In een dergelijke
context wordt het voor hulpverleners extra moeilijk om met een ervaringsdeskundige
naast zich naar zichzelf te kijken en zich kwetsbaar op te stellen.
Ook deze methodiek kan dan immers het gevoel het niet goed te doen
nog versterken.

Omdat de situatie op het terrein nog niet ingesteld is op het werken
met ervaringsdeskundigen, tracht men op de stageplaatsen voor ervaringsdeskundigen
in opleiding en op de tewerkstellingsplaatsen van de eerste afgestudeerde
ervaringsdeskundigen duidelijk te maken dat het nog een zoeken is
en dat men ook de ervaringen vanuit deze stage- en tewerkstellingsplaatsen
nodig heeft om de methodiek van ervaringsdeskundige in armoede en
sociale uitsluiting verder te ontwikkelen. Gezien deze context is
het voor ervaringsdeskundigen die in het werkveld staan en voor hun
tandempartner noodzakelijk om te kunnen rekenen op extra zorg en ondersteuning.

Dit alles illustreert dat het stellen van hoge verwachtingen in de
functie van ervaringsdeskundige ongetwijfeld legitiem kan zijn, maar
tevens ook dat deze verwachtingen nooit vervuld zullen kunnen worden
indien onvoldoende aandacht gaat naar het scheppen van de noodzakelijke
voorwaarden.

Nefast zou het eveneens zijn, mocht de methodiek van ervaringsdeskundigen
in armoede en sociale uitsluiting aangegrepen worden om het nut van
de dialoogmethode in de strijd tegen armoede in vraag te stellen.
Zal men nog bereid zijn zich in te spannen en te luisteren naar armen
en hun verenigingen als er ervaringsdeskundigen bestaan die het ook
weten en het ook kunnen vertellen? Een verleidelijke gedachte, omdat
de aanpak via ervaringsdeskundigen misschien soepeler zal lijken te
verlopen dan een moeizame dialoog met de betrokkenen zelf. Mocht een
dergelijke gedachte terrein winnen, dan kan ze zelfs een hypotheek
leggen op de dialoogmethode. Mocht dit inderdaad het geval zijn, dan
riskeren we een nieuwe uitsluitingsdynamiek te introduceren, waarbij
nog enkel die mensen gehoord worden, die in staat zijn om een opleiding
tot ervaringsdeskundige te volgen.

Al de hiervoor aangehaalde mogelijke valkuilen en uitdagingen tonen
heel nadrukkelijk aan dat de methodiek van het inschakelen van ervaringsdeskundigen
geenszins een methodiek is die ondoordacht kan worden toegepast.


\subsection{Ervaringsdeskundigen en partnerschap}

Wanneer men naar het ontstaan van de methodiek van ervaringsdeskundigen
in armoede en sociale uitsluiting kijkt en zich afvraagt hoe betekenisvol
het is dat deze methodiek juist nu het licht ziet, tegen welke maatschappelijke
achtergrond een dergelijke methodiek te plaatsen valt of welke maatschappelijke
ontwikkelingen bevorderlijk zijn voor de methodiek, dan zijn heel
wat denkpistes mogelijk.

Zo zou kunnen worden vastgesteld dat, waar actief burgerschap en participatie
hoog worden gewaardeerd, ook het belang van ervaringsdeskundigheid
toeneemt. De toenemende aandacht voor maatzorg en kwaliteitszorg zouden
ongetwijfeld goede voedingsbodems blijken te zijn voor de operationalisering
van het concept ervaringsdeskundige in armoede en sociale uitsluiting.
Of er zouden heel merkwaardige parallellen getrokken kunnen worden
tussen de ideeën en strategieën van de empowermentbeweging en de opleiding
en tewerkstelling van deze ervaringsdeskundigen.

Het inschakelen van ervaringsdeskundigen vertoont dus een duidelijke
verwantschap met belangrijke actuele maatschappelijke stromingen.
Meestal wordt pas na lange tijd duidelijk of een nieuwe maatschappelijke
stroming meer wordt dan een tijdelijke dynamiek en zich verder kan
uitkristalliseren tot een permanente maatschappelijke verworvenheid.
Parallel hiermee kan men zich de vraag stellen of het inschakelen
van ervaringsdeskundigen vooral de betekenis zal krijgen van een waardevolle
methodiek die tegemoet komt aan belangrijke knelpunten in de armoedebestrijding,
dan wel zal kunnen uitgroeien tot een permanente kwaliteitsvereiste
van de toekomstige aanpak van de armoedeproblematiek.

We trachtten hierop al wat meer zicht te krijgen via een benadering
van het werken met ervaringsdeskundigen vanuit partnerschap als invalshoek.


\subsubsection{Partnerschap: middel of doel op zich?}

In de aanpak van het armoedeprobleem wordt partnerschap met de betrokken
doelgroep momenteel vrij ruim erkend als een noodzakelijke voorwaarde.
De wijze waarop het Algemeen Verslag over de Armoede tot stand kwam
wordt gezien als een formele bekrachtiging van dit uitgangspunt: armen
zelf moeten betrokken worden als we het over hun problemen hebben.
Vaak wordt in dit verband gewezen op de grote kloof die is blijven
bestaan tussen de doelgroep en de diensten en voorzieningen die tot
taak hebben personen die in armoede leven, bij te staan. Met andere
woorden: er schort duidelijk iets, en omdat het fout loopt, moeten
we het over een andere boeg gooien. En die boeg blijkt dan te zijn:
een partnerschap samen met de armen.

Maar is een dergelijke probleemgefocuste benadering, waar het armoede
betreft, wel eerlijk? En zit er niet een groot gevaar verscholen in
het feit dat we partnerschap vooral lijken binnen te halen als het
nieuwste wondermiddel? Een wondermiddel dat we binnenkort allicht
alweer zullen dumpen omdat het eigenlijk toch minder wonderen verrichtte
dan we hadden verhoopt.

Moeten we partnerschap niet eerder zien als een noodzakelijke en zelfs
vanzelfsprekende kwaliteitsvereiste van elke vorm van dienstverlening?

Om een voorbeeld te geven: vinden we het niet vanzelfsprekend dat
een architect eerst aan zijn cliënt vraagt wat hij zelf vooral belangrijk
vindt aan wonen, en hoe groot het budget is dat hij aan een woonst
wenst te besteden, alvorens een eerste schets op papier te zetten?
Maar niet enkel in de individuele dienstverleningsrelaties vinden
we dit partnerschap een normale zaak en een vanzelfsprekende kwaliteitsvereiste.
Ook ten aanzien van groepen uit de samenleving is partnerschap in
feite een vanzelfsprekendheid. Is bijvoorbeeld de gezinsbond niet
al decennia lang een vanzelfsprekende gesprekspartner als het gezinsmateries
betreft?

Dat we in de dagelijkse omgang als consument van goederen en diensten
kwaliteit mogen verwachten en kunnen opeisen, vinden we de normaalste
zaak. Als we bijvoorbeeld een brood kopen of een vakantiereis boeken
vinden we het niet meer dan vanzelfsprekend dat we een kwaliteitsvol
product aangeboden krijgen. Kwaliteit verwachten, ook in geval het
om dienstverlening inzake maatschappelijke problemen gaat, lijkt daarom
geen abnormale verzuchting. En dus moet met het oog daarop aan de
noodzakelijke typische eigen kwaliteitsvereisten worden beantwoord.
En wanneer we het hebben over armen en hun problemen, dan heeft het
Algemeen Verslag over de Armoede duidelijk gemaakt: armen zelf betrekken
is een noodzakelijke vereiste, of in andere woorden: een geëigende
kwaliteitsvereiste.

Partnerschap dus omdat het moet, omdat het een basiskwaliteit is voor
elke dienstverlening aan en voor elke beleidsvoering met betrekking
tot personen die in armoede leven. Niet als wondermiddel om op een
drafje eens vlug een kloof te dichten of misschien zelfs ravijnen
te overbruggen.


\subsubsection{Werken met ervaringsdeskundigen: middel of doel op zich?}

Het werken met ervaringsdeskundigen is zonder twijfel een ver doorgedreven
vorm van partnerschap. Het is een vorm van partnerschap, waarvan het
belang momenteel sterk bepleit wordt vanuit het bestaan van een missing
link.

Het is op zijn minst merkwaardig dat ook hier, in dit pleidooi, zo
sterk doorklinkt dat er heel wat schort. Ja zelfs dat het wel erg
fundamenteel fout loopt en dat het dus de hoogste tijd wordt de zaken
anders aan te pakken ... en dus ... ervaringsdeskundigen in te schakelen.

En waar tegen het licht van een dermate zware problematiek een dergelijke
methodiek naar voor geschoven wordt als een mogelijke oplossing, is
het maar normaal dat er hoopvolle verwachtingen ontstaan. Naar uit
onderzoek blijkt, zelfs terechte verwachtingen. Uit het onderzoek
dat het HIVA voerde naar de eerste praktijkvoorbeelden van het werken
met ervaringsdeskundigen \cite{Reg99}, bleek namelijk dat de methodiek
op diverse niveaus een meerwaarde biedt. Het werken met ervaringsdeskundigen
kan een meerwaarde bieden aan de organisatie zelf, aan de opgeleide
deskundigen die er werken, aan de doelgroep van de organisatie en
tenslotte ook aan de ervaringsdeskundigen zelf.

Toch wordt, en zelfs in de eerste plaats door de begeleiders die dagelijks
betrokken zijn bij de opleiding tot ervaringsdeskundige, met toenemende
bezorgdheid aangekeken tegen de trend om de hooggespannen verwachtingen
steeds verder op te drijven. Dreigen ervaringsdeskundigen niet afgeschilderd
te worden als supermensen? Lopen we niet het gevaar dat elke mogelijke
meerwaarde, die het werken met ervaringsdeskundigen volgens het aangehaalde
onderzoek ontegensprekelijk kan opleveren, ook daadwerkelijk en als
vanzelfsprekend verwacht zal worden van \emph{elke} ervaringsdeskundige
in \emph{elke} werksituatie?

Iemand maakte ooit volgende vergelijking: {}``Er is niemand die in
twijfel zou durven trekken dat een leefgroep in een voorziening moet
begeleid worden door een gekwalificeerd opvoeder. Leefgroepen kunnen
erg van elkaar verschillen, net als opvoeders. Het komt dus wel eens
voor dat een opvoeder en een leefgroep er niet in slagen voeling te
krijgen met elkaar. In het ergste geval is dit een reden om op zoek
te gaan naar een andere opvoeder. Maar er is niemand voor wie dit
een aanleiding zou zijn om het nut van de opvoedersfunctie zelf in
vraag te stellen.''

Waarna de, naar het leek, retorische vraag volgde: {}``Zouden we
hetzelfde durven stellen, mocht het om een ervaringsdeskundige gaan?''

Met ander woorden: ook hier stelt zich de vraag: kijken we naar een
ervaringsdeskundige als naar een functie die \emph{op zich} waardevol
is, of willen we een ervaringsdeskundige slechts binnen halen als
hij bewezen heeft in staat te zijn om minstens dagelijks een wonder
te verrichten?


\subsubsection{Werken met ervaringsdeskundigen: een tijdelijke of permanente methodiek?
\label{empowerment}}

In het discours over ervaringsdeskundigen klinkt nogal eens luid door
dat hulpverlening en andere vormen van armoedebestrijding vastlopen
wegens een te gebrekkig besef van het feit dat armoede bij de betrokkenen
wel heel erg diepe kwetsuren maakt, waardoor de wereld van de arme
er fundamenteel anders uitziet en moeilijk te kennen valt voor een
buitenstaander. In een dergelijk discours wordt de kloof tussen personen
die in armoede leven en de dienstverlening vaak sterk gedefinieerd
in termen van een kenniskloof: bij de dienstverlening is te weinig
betrouwbare kennis inzake armoede beschikbaar.

Bij een dergelijke benadering lijkt het logisch te verwachten dat
het inschakelen van ervaringsdeskundigen deze kloof kan helpen verkleinen,
maar meteen ook dat via deze ervaringsdeskundigen op termijn voor
hulpverleners en andere actoren uit de armoedebestrijding de wereld
van personen die in armoede leven minder die grote onbekende factor
zal blijven. Het lijkt dan op een scenario waarin ervaringsdeskundigen
op dit ogenblik allernoodzakelijkst zijn, maar op termijn wel overbodig
kunnen worden.

In elk geval lijkt het erop dat vooral deze gedachtegang doordringt
tot in het werkveld. Dit zou kunnen verklaren waarom vooral hulpverleners
die een solidaire houding nastreven, veel ervaring hebben met de armoedeproblematiek
en over een getraind inlevingsvermogen beschikken, nogal eens blijken
te betwijfelen of zijzelf in hun eigen werk wel zoveel baat zouden
kunnen hebben bij het samenwerken met een ervaringsdeskundige. Het
zou ook kunnen verklaren, waarom verenigingen waar armen het woord
nemen het relatief moeilijk gehad hebben, om in te zien wat het mogelijk
nut van een ervaringsdeskundige voor de eigen werking zou kunnen zijn.

Men kan zich afvragen of ervaringsdeskundigen, naast hun functie van
betekenisverlener in situaties van armoede, ook niet een belangrijke
functie kunnen hebben op het gebied van het aanspreken en valoriseren
van de kracht van personen die in armoede leven, ook waar het de aanpak
van de eigen problemen betreft. Het valt in elk geval op dat Tine
Van Regenmortel in het boek \emph{Ervaringsdeskundigen in de armoede}
\cite[p. 7]{Reg99} onder meer verwijst naar het boek van Paolo Freire
\emph{Pedagogie van de onderdrukten} \cite{Frei72} bij haar zoektocht
naar een bredere kadering voor de methodiek van het werken met ervaringsdeskundigen.
Freire was pedagoog, en besefte dat onderdrukten kennis, inzichten
en vaardigheden nodig hebben om te kunnen participeren in de samenleving
en dus om de status van onderdrukte te kunnen overwinnen. Op basis
van zijn ervaringen in het werkveld formuleerde hij de stelling dat
onderdrukten deze noodzakelijke kennis, inzichten en vaardigheden
slechts kunnen verwerven via methodieken, die gebaseerd zijn op de
analyse van de eigen ervaringswereld. Freire wordt daarom vaak genoemd
als de grondlegger van de empowermentgedachte, die stelt dat maatschappelijke
problemen, en dus zeker maatschappelijke uitsluiting, enkel opgelost
kunnen worden door de direct betrokkenen zelf, eventueel in samenwerking
met en gesteund door mensen die solidair zijn met hen. De empowermentgedachte
stelt dat dergelijke problemen nooit opgelost kunnen geraken indien
men dit tracht te doen in de plaats van de betrokkenen, dus over hun
hoofden heen. België was trouwens een van de pioniers als het erop
aankwam deze beginselen toe te passen in het beleid inzake armoedebestrijding.

Een ervaringsdeskundige kan ongetwijfeld een gelijksoortige emancipatorische
ruimte in de relatie tussen dienstverleners en cliënten die in armoede
leven, mogelijk maken door bij te dragen tot een groter evenwicht
tussen de partijen in deze relatie op basis van zijn specifieke deskundigheid
inzake het herkennen van gevoelens. Vaak is het onevenwicht in deze
relaties dermate groot, dat het de persoon die in armoede leeft, onmogelijk
lukt om ze op eigen kracht meer in evenwicht te krijgen, mocht hij
er al in geloven dat dit in zijn geval wenselijk en gerechtvaardigd
zou zijn. De inbreng van een ervaringsdeskundige kan hier een wezenlijk
verschil maken doordat hij doorheen de gevoelens van onmacht en waardeloosheid
er soms toch zal in kunnen slagen door te dringen tot bij de resterende
positieve krachten van de betrokken cliënt. Hierdoor zou het beginsel
van de dienstverlening, dat de betrokken cliënt het recht behoudt
om richting te geven aan zijn eigen proces, ook voor personen die
in armoede leven meer werkelijkheid kunnen worden. Dit zou betekenen
dat de ervaringsdeskundige kan bijdragen tot een dynamiek van empowerment
op het vlak van de relaties tussen cliënten en diensten. Een dynamiek
die telkens opnieuw en in elke nieuwe cliënt-dienstverlenersrelatie
bijzonder waardevol zou kunnen zijn.

Een voorbeeld uit de sfeer van de hulpverlening kan dit perspectief
misschien wat concreter maken. In een hulpverleningsrelatie is het
de essentiële taak van een ervaringsdeskundige om samen met de betrokken
mensen op zoek te gaan naar de betekenis, het waarom en de context
van de probleemsituatie. De ervaringsdeskundige heeft dus tot taak
te trachten om het hele plaatje zichtbaar te krijgen. Het is ook de
taak van de ervaringsdeskundige om op zoek te gaan naar de prioriteiten
die de cliënten zelf stellen op het vlak van de aanpak van de problemen
die zich stellen: {}``Wat vindt gij belangrijk? Wat is uw prioriteit
om aan het probleem te werken?'' Het is niet de taak van een ervaringsdeskundige
om oplossingen op te leggen. Eventueel kan een ervaringsdeskundige
wel samen zoeken met de cliënten en suggesties en voorstellen doen.
Maar oplossingen zoeken moeten de betrokkenen zelf doen. Door oplossingen
op te dringen brengt men bij cliënten slechts extra chaos teweeg en
de bekrachtiging van het gevoel een mislukkeling te zijn: De hulpverlener
zegt: {}``doe dit!'', maar dat mislukt, en dan zegt hij {}``doe
dat!'', en het mislukt opnieuw, en deze dynamiek vergroot de chaos.
In een hulpverleningsrelatie zien hulpverleners vaak geen mogelijkheden
meer. Dan is het de taak van de ervaringsdeskundige om te trachten
mogelijkheden te vinden en ruimte te maken, waarbinnen de betrokken
cliënten toch nog zelf op zoek kunnen gaan naar eventuele oplossingen.

Behalve door het bevorderen van een betere kennis van de armoedeproblematiek,
kan de methodiek van ervaringsdeskundige in armoede en sociale uitsluiting
dus bijdragen tot een meer kwaliteitsvolle dienstverlening, doordat
ze bevorderlijk is voor de gelijkwaardigheid in de relatie en voor
het valoriseren van de kracht van de betrokkenen. Of het ooit mogelijk
zal zijn om een dergelijk kwaliteitsniveau te bereiken zonder de inschakeling
van een ervaringsdeskundige is omwille van het bestaan van de missing
link erg twijfelachtig.


\section{\label{tandemconcept}Tandemconcept}

Het tandemconcept werd destijds ontwikkeld door het actieonderzoekscentrum
De Cirkel vzw. Nu wordt het werken in tandemverband door De Link gepromoot
als een model van samenwerking tussen ervaringsdeskundige en opgeleide
deskundige. Ook voor de eigen werking van De Link wordt de tandemwerking
beschouwd als een van de dragende pijlers. En op basis van de eigen
ervaringen ermee binnen De Link, werden de tandemwerking en het tandemconcept
verder ontwikkeld. Het ondersteunen van diensten en instanties op
het terrein inzake tandemwerking werd trouwens gedefinieerd als een
van de belangrijke maatschappelijke opdrachten van De Link.

De tandemwerking is een dragend element in het hele concept van opleiding
en tewerkstelling van ervaringsdeskundigen in armoede en sociale uitsluiting.
Daarom is men er in De Link van overtuigd dat het goed functioneren
van een tandem van beide partijen, dus zowel van de kant van de ervaringsdeskundige
als van de kant van de opgeleide deskundige met wie hij een tandem
vormt, vraagt dat er voldaan wordt aan een aantal basisvoorwaarden:

\begin{itemize}
\item een bewuste keuze voor het werken in tandemverband;
\item onvoorwaardelijke positieve achting voor elkaar;
\item een open, zoekende houding;
\item authenticiteit;
\item duidelijkheid in de communicatie tussen de opgeleide deskundige en
de ervaringsdeskundige; \\
Hierin spelen openheid en eerlijkheid uiteraard een belangrijke rol.
Het betekent ook dat elk van beide tandempartners vertrouwen heeft
in de juistheid, de zinvolheid en de relevantie van de inbreng en
de tussenkomsten van de andere tandempartner, ook al ziet hij die
zelf op dat ogenblik niet in. Dit laatste is een situatie die zich
bij beginnende tandems geregeld voordoet. In een dergelijk geval kan
het verleidelijk zijn om de inbreng van de andere in vraag te stellen
of diens competentie in twijfel te trekken.
\item duidelijkheid in positie; \\
De organisatie waarbinnen de tandem functioneert, moet de positie
en verhouding tussen de opgeleide deskundige en de ervaringsdeskundige
duidelijk maken en duidelijk houden. De opgeleide deskundige draagt
vooral de verantwoordelijkheid voor het kaderen en structureren. Toegepast
op de opleiding kan dat dan bijvoorbeeld betekenen: het aanreiken
en structureren van leerinhouden en didactische werkvormen. Het hoofdaccent
van de inbreng van de ervaringsdeskundige ligt op betekenisverlening.
Concreet betekent dit dat de ervaringsdeskundige hertaalt, duidt en
betekenis geeft vanuit het perspectief van kansarmoede. Hierbij is
het van primordiaal belang dat de tewerkstellende organisatie een
basisklimaat creëert waarin een tandem kan groeien. Het betekent dat
elk van de tandempartners zich gedragen weet door de organisatie.
Het betekent ook dat de organisatie de specifieke competentie erkent
van beide partners, zoals die hiervoor kort geschetst werd. Het betekent
geenszins dat deze specifieke competenties van elk van de tandempartners
door de organisatie afgeschermd moeten worden of dat daar tussenschotten
tussen geplaatst moeten worden. Tussenschotten belemmeren de uitwisseling,
en zonder uitwisseling kan er geen relatie, en zeker geen tandemrelatie,
groeien. Er mag dus geenszins sprake zijn van een rigide polarisering
van de tandemrollen. Duidelijkheid in positie is dus slechts zinvol
voor zover ze de wederzijdse erkenning stimuleert en de kans tot groeien
biedt aan de tandem en aan de kwaliteit van de tandemrelatie. Dit
betekent ook dat na verloop van tijd in een tandemrelatie de competenties
van de tandempartners op een aantal vlakken naar elkaar kunnen toegroeien,
wat niet belet dat er een klemtoon blijft liggen op de specifieke
competentie van elk van de tandempartners.
\item de bereidheid om te werken met elementen uit de eigen levensgeschiedenis
en de bereidheid om deze in communicatie te brengen;
\item het vermogen om eigen evidenties in vraag te stellen en te investeren
in kritische zelfevaluatie.
\end{itemize}
Wanneer een tandemvorming mislukt, heeft dit bijna telkens te maken
met een gebrek aan openheid, met een gebrek aan basisvertrouwen, met
het onvoldoende ruimte kunnen laten voor de inbreng van de ander,
met het niet kunnen nalaten om met elkaar de strijd aan te gaan over
betekenissen en te weinig tijd nemen voor communicatie.

Eens het voldoende duidelijk geworden was hoe wezenlijk het is voor
een goede praktijk om met een grondig uitgewerkt tandemconcept aan
de slag te gaan, werd binnen De Link extra energie geïnvesteerd in
een grondige analyse van de eigen ervaringen inzake tandemwerking.
Uitgaande van deze analyse werd gezocht naar de diepere betekenissen
van die ervaringen in functie van een verfijning en verdieping van
het tandemconcept. Over dit concept wordt trouwens blijvend en dit
zowel binnen De Link zelf als met diensten en organisaties, waarin
ervaringsdeskundigen in opleiding een stage lopen of ervaringsdeskundigen
werkzaam zijn, een actieve dialoog gevoerd.

Verdere uitwisseling van praktijkervaringen met een dergelijke ingrijpende
en vernieuwende methodiek zal trouwens permanent noodzakelijk blijven.
Om aan deze behoefte tegemoet te komen ijvert De Link voor het installeren
van provinciale of regionale Teams voor Advies en Ondersteuning.


\subsection{Herkennen van gelijkenissen - erkennen van verschillen}

Een tandem wordt gevormd door een opgeleide ervaringsdeskundige en
een opgeleide deskundige. Samen vormen ze een solidair samenwerkingsverband
om aan een efficiëntere en humanere armoedebestrijding te doen. Hierin
\emph{vinden ze elkaar}, terwijl de wijze waarop ze dit doen complementair
is.

\begin{description}
\item [De~opgeleide~deskundige]is iemand die ervoor kiest:
\end{description}
\begin{itemize}
\item om zijn grotere kennis van de samenleving, van strategieën, van reglementeringen
en van methodieken, die hij verworven heeft dankzij zijn opleiding
en zijn (levens- en) beroepservaring, in te zetten in alle domeinen
en vormen van armoedebestrijding;
\item om vanuit een verlangen en een missie aan hulpverlening of aan beleidsvoering
inzake armoedebestrijding te doen. Soms is deze gemotiveerde keuze
gegrond op een schuldgevoel of op een fundamenteel gevoel van onrechtvaardigheid.
Soms is ze gebaseerd op de wens dat iedereen in de samenleving voldoende
kansen moet kunnen krijgen om behoorlijk te kunnen functioneren.
\end{itemize}
\begin{description}
\item [De~opgeleide~ervaringsdeskundige]is iemand die ervoor kiest:%
\footnote{Kiezen veronderstelt fundamenteel het ter beschikking hebben van meerdere
opties, van meerdere alternatieven, van meerdere keuzemogelijkheden.
Het is eigen aan de levensconditie van iemand die in armoede leeft,
dat er vaak niet echt van kiezen gesproken kan worden, gewoon omdat
er niet echt reële alternatieven beschikbaar zijn. Ook een keuze om
de opleiding tot ervaringsdeskundige te volgen kan een keuze zijn
bij gebrek aan alternatieven: namelijk de enige uitweg met een zeker
toekomstperspectief die iemand op een bepaald ogenblik nog rest. En
dan stelt zich voor de betrokkenen het dilemma: dit of niets. Zo ook
is de keuzevrijheid om tijdens het basisjaar van de opleiding een
start te maken met het verwerken van de eigen pijnlijke levensgeschiedenis
relatief: wie aan het basisjaar begint, verbindt er zich toe om dat
te doen. Het enige alternatief is stoppen met de opleiding, wat soms
ook noodzakelijk blijkt en dus ook gebeurt.%
}
\end{description}
\begin{itemize}
\item om een start te maken met het verwerken van zijn eigen pijnlijke levensgeschiedenis;
\item om zijn individuele armoede-ervaring te verbreden en te toetsen aan
andere armoede-ervaringen, zodat zijn eigen kennis van de armoede
verruimd wordt;
\item om zich te bekwamen in noodzakelijke houdingen, vaardigheden, methodieken
en kennisinhouden met als doel vanuit de intrinsieke herkenning van
de armoedeproblematiek zijn veralgemeende uitsluitingservaring deskundig
in te zetten op alle terreinen waarmee armen te maken hebben en ze
in te zetten in alle mogelijke vormen van armoedebestrijding.
\end{itemize}
Ten aanzien van dit gegeven is respect voor ieders specifieke invalshoek
een noodzakelijke voorwaarde om een optimale samenwerking in tandemverband
te realiseren.

Tandempartners kunnen elkaar vinden in deze wederzijdse complementariteit.
Maar anderzijds ligt er tussen de tandempartners in zekere zin ook
een \emph{aanzienlijke kloof}, want:

\begin{description}
\item [De~opgeleide~deskundige]is iemand die:
\end{description}
\begin{itemize}
\item niet van in zijn vroege jeugd in een kansarm milieu, maar binnen een
min of meer kansrijk gezin opgroeide. Hierdoor is hij in de mogelijkheid
zijn tandempartner en mensen in armoede spiegels van de samenleving
voor te houden, zodat het voor hen beter mogelijk wordt om de verschilpunten
en de gelijkenissen te zien tussen hun eigen levenservaringen en die
van personen uit de middenklasse.
\end{itemize}
\begin{description}
\item [De~opgeleide~ervaringsdeskundige]is iemand die:
\end{description}
\begin{itemize}
\item van in de kinderjaren geconfronteerd werd met diverse vormen van maatschappelijke
uitsluiting. Hierdoor is hij in de mogelijkheid zijn tandempartner
en andere personen in het veld van armoedebestrijding een dieper inzicht
te verschaffen in de betekenis van armoede.
\end{itemize}
Met betrekking tot dit gegeven is een open en zoekende houding ten
aanzien van elkaar en ten aanzien van zichzelf een noodzakelijke voorwaarde
om een optimale samenwerking mogelijk te maken. Soms wordt zelfs gezegd:
een \emph{meer} dan noodzakelijke voorwaarde.

Van een tandem wordt eigenlijk meer gevraagd dan gewone samenwerking.
Een tandemverband is anders dan een samenwerkingsverband. Het is geen
samenwerking als duo-baan, maar eerder een samenwerking in duo-band.
Een tandem bestaat uit twee eenheden, twee componenten die elkaar
aanvullen, maar die ook samen een nieuwe eenheid vormen die \emph{meer
is dan de samenstellende delen}. Een tandemrelatie aangaan is dus
ongetwijfeld een ingrijpend gebeuren.


\subsection{Tandemvorming}

Iedere startende tandem moet noodzakelijkerwijs een proces van tandemvorming
doormaken. Tandempartners drukken, vanuit hun eigen ervaring met dit
proces, meestal de voorkeur uit om in een vast tandemverband te kunnen
functioneren, en dus liefst niet in een ad hoc tandemverband, zoals
bijvoorbeeld het geval zou zijn wanneer er slechts één opgeleide ervaringsdeskundige
beschikbaar is voor een heel team van opgeleide deskundigen. Zeker
in de beginfase van het werken in tandemverband heeft men het gevoel
dat men de investering, die het vormen van een nieuwe tandem vergt,
niet eindeloos opnieuw kan opbrengen.

Omwille van de ervaring dat tandemvorming erg veel vergt van de betrokken
tandempartners, ervaren sommige tandems een tandemcoaching als hoogst
wenselijk. Een dergelijke coaching kan gerealiseerd en aangeboden
worden via de provinciale of regionale Teams voor Advies en Ondersteuning
(TAO). Een eerste TAO ging van start op 1 januari 2003 in de provincie
Vlaams-Brabant. Dit was een eerste stap naar het realiseren van tenminste
één dergelijk team in elk van de Vlaamse provincies.


\subsubsection{Ruimte bij de start}

Bij de start van een nieuwe tandem is het belangrijk dat beide partners
kunnen vertrekken vanuit een open houding en vanuit een nieuwsgierigheid
naar en betrokkenheid op de andere. Dit neemt niet weg dat elke partner
ook zijn eigen levensgeschiedenis meebrengt en met heel wat vragen
zit, zoals: Wat is een tandem precies? Wat voor iemand zal mijn tandempartner
blijken te zijn? Waaraan kan ik me verwachten? enzovoort.

Een opgeleide deskundige kan op basis van zijn overtuiging een grote
betrokkenheid met armoede ontwikkeld hebben. Een ervaringsdeskundige
zal ook gedreven worden door een sterke overtuiging dat armoede een
fundamenteel onrecht is, maar heeft daarnaast ook een grote binding
met armoede vanuit zijn persoonlijke beleving. De confrontatie binnen
de tandem met de invalshoek van de andere is een ingrijpend gebeuren
voor de beide leden ervan. Het confronteert hen met zichzelf, dwingt
hen naar zichzelf te kijken en doet een ander bewustzijn van zichzelf
ontstaan. En bij iedere bewustzijnssprong komt het onderlinge evenwicht
onder druk te staan. Een evenwicht waarbij beiden elkaar echt als
een evenwaardig expert in dezelfde armoedeproblematiek kunnen erkennen,
zij het met een totaal verschillende expertise.

Indien in deze fase in het proces van tandemvorming een beroep wordt
gedaan op de ondersteuning van een tandemcoach, dan zal diens belangrijkste
taak erin bestaan de inbreng van de beide partners in de tandem op
een gelijkwaardig niveau te krijgen en te houden.

Om een tandem te kunnen vormen is het een vereiste dat de andere je
niet in twijfel trekt, dat je jezelf niet moet bewijzen tegenover
de andere, of dat je niet het gevoel krijgt dat het noodzakelijk is
om in de tandemrelatie je eigen belangen te vrijwaren. Verder is het
van belang dat je de tijd krijgt en dat er geen druk gezet wordt op
het proces van tandemvorming. De tandempartners moeten elkaar ook
de ruimte kunnen geven om een wat afwachtende houding aan te nemen,
om de kat wat uit de boom te kunnen kijken.

Opgeleide deskundigen hebben via hun opleiding bijvoorbeeld vaak geleerd
om steeds te zoeken naar een verklaring, een verantwoording, een motivering,
een rationeel gefundeerde uitleg. Ervaringsdeskundigen van hun kant
vertrouwen ook op hun aanvoelen, zelfs al slagen ze er niet steeds
in het uitgelegd te krijgen. Aanvoelen is meer compromisloos en kan
zo gemakkelijker leiden tot conflicten, terwijl iets rationeel benaderen
vaak ook het zoeken van compromissen impliceert. Maar aanvoelen kan
door zijn grotere compromisloosheid ook kracht geven en een grotere
solidariteit scheppen.

Al werkende en vanuit de ervaring in concrete situaties dat ook dit
aanvoelen kan leiden tot relevante inzichten, kan de tegenstelling
tussen beide benaderingswijzen wat worden overbrugd, en kan er een
soort tussenruimte ontstaan waarbinnen vertrouwen heerst, of toch
minstens al het voordeel van de twijfel, ook al is nog niet alles
zo helder en duidelijk. Die duidelijkheid komt er meestal pas met
de tijd.


\subsubsection{Evolutie}

Groeien veronderstelt kans krijgen om te evolueren, om te veranderen.
Dit heeft een persoonlijke component, namelijk het vertrouwde kunnen
los laten. Maar ook bij de andere zit er een component: in hoeverre
staat hij ervoor open dat je verandert, in hoeverre geeft hij je er
de ruimte en de kansen voor?

Ook in een tandem is dit belangrijk. Beide tandempartners moeten hun
positie durven los te laten om met elkaar verbinding te maken. Dus
niet enkel de ervaringsdeskundige moet groeien om als tandempartner
te kunnen functioneren. Ook de opgeleide deskundige hulpverlener moet
veranderen en een deel van zijn macht en deskundigheid durven los
te laten.

Men kan erover discussiëren of in deze context beter wordt gesproken
over groeien, dan wel of men beter het woord veranderen gebruikt.
Voor zover veranderen als bijklank heeft dat datgene wat nu is, niet
goed is, is veranderen eigenlijk geen passend woord. In dat geval
geeft men beter de voorkeur aan het begrip groei, dat ervan uitgaat
dat er al een basis aanwezig is, waarop men verder kan bouwen en waarmee
men verder aan de slag kan. Anderzijds mist het begrip groeien iets,
wat het begrip veranderen wel biedt. Namelijk de notie van het nieuwe,
het onbekende, waar men moet instappen, en dat angst en weerstand
oproept.

Indien een opgeleide deskundige met schrik zit om los te laten, zal
hij druk leggen bij de ervaringsdeskundige om zich te bewijzen. Dan
wordt de ervaringsdeskundige weinig ruimte geboden om iemand te mogen
zijn, om een volwaardig zelfstandig denkend en voelend wezen te mogen
zijn.

Belangrijk is dat de opgeleide deskundige ervoor kiest om in tandemverband
te gaan werken, dat de opgeleide deskundige ook naar zichzelf toe
open staat, en dat er tussen opgeleide deskundige en ervaringsdeskundige
een wederzijdse openheid bestaat.

Bij tandemvorming is het voor beide tandempartners van belang dat
ze de nodige tijd krijgen, dat de ruimte er is om op hun eigen ritme
te groeien.

Tandemcoaching kan een goede tandemvorming ondersteunen. De ondersteuning
van tandems kan een belangrijk instrument zijn voor de betrokkenen
om een beter zicht te krijgen op de eigen mogelijkheden, op de eigen
sterke kanten, en eveneens om een beter zicht te krijgen op de situaties
waarop ze als individu steeds opnieuw vastlopen.

Het verlaten van de veiligheid van het bekende is een belangrijk thema
bij de tandemondersteuning. Beide tandempartners moeten uit het hun
bekende systeem stappen, dat hen omwille van zijn bekendheid veiligheid
bood, om in een nieuw systeem te stappen dat hen onbekend is, en daardoor
veel minder veilig.

Bij een zich vormende tandem zou het daarom een recht moeten zijn
voor de beide partners dat hun groeiproces ondersteund wordt. Welke
formule daarvoor aangewezen is, kan verschillend zijn. Tandemcoaching
is slechts één mogelijke formule. Om na te gaan welke formule het
meest aangewezen is, kan men uitgaan van volgende vragen: {}``Wat
hebben deze mensen nodig aan ondersteuning? Waar kunnen deze mensen
met hun ondersteuningsbehoeften terecht?''


\subsubsection{Op zoek naar de balans}

In het proces van tandemvorming zijn de uitdagingen voor de opgeleide
deskundige anders dan de uitdagingen waarvoor de ervaringsdeskundige
zich geplaatst ziet. Maar het vinden van een evenwicht in de relatie
is voor beide tandempartners een hele opgave. Hoewel bij het opstarten
van een nieuwe tandem beide partners meestal rationeel van een onderlinge
evenwaardigheid overtuigd zijn, ziet men in de praktijk dat tandems
het zeer moeilijk hebben om die overtuiging ook concreet gestalte
te geven. Het is helemaal niet vreemd dat een tandem een aantal fases
met onevenwichtige verhoudingen doormaakt vooraleer tenslotte een
evenwicht in de relatie bereikt kan worden.

Meestal wordt een tandem in de aanvangsfase gekenmerkt door onevenwicht,
waarbij de opgeleide deskundige zich (vaak zelfs onbewust) boven de
opgeleide ervaringsdeskundige stelt. In een dominante positie kan
men moeilijk de kwaliteiten van zijn tandempartner zien en er de nodige
ruimte aan geven. In een dergelijke positie laat men dus in feite
niet toe dat zijn tandempartner zijn functie opneemt en waar kan maken.
De ervaringsdeskundige van zijn kant voelt zich in de startfase vaak
minderwaardig en ondergeschikt. Hij kan van daaruit geneigd zijn zich
eerder afhankelijk op te stellen tegenover de opgeleide deskundige.

Indien de opgeleide deskundige en de ervaringsdeskundige er in slagen
een open en zoekende houding te blijven behouden, treden er na enige
tijd verschuivingen op in deze initiële onderlinge verhoudingen. De
ervaringsdeskundige merkt dat er hem zaken beginnen te lukken. Zijn
gevoel van eigenwaarde, zijn geloof in de eigen deskundigheid en zijn
zelfvertrouwen gaan groeien. De opgeleide deskundige van zijn kant
merkt stilaan hoe sterk een ervaringsdeskundige kan zijn op het gebied
van betekenis geven aan de concrete werkelijkheid van armoede.

Op dat moment kan de balans doorslaan naar de andere kant. Gesteund
door zijn groeiend zelfbewustzijn kan de ervaringsdeskundige een arrogante
en superieure houding aannemen en het gevoel krijgen dat hij de hele
zaak recht moet houden en dat zonder hem niets kan slagen. Het is
goed ook hier te beklemtonen dat het geen doelbewuste strategie betreft,
maar eerder een onbewuste houding. Personen die in armoede leven,
worden vaak geconfronteerd met het feit dat men tegenover hen een
superieure houding aanneemt. Daardoor kan onbewust het idee groeien
dat het aannemen van een superieure houding hoort bij een persoon
met een gevoel van eigenwaarde. Overigens kreeg Paolo Freire tijdens
zijn alfabetiseringswerk vaak te maken met een analoge dynamiek, waarbij
leden uit de onderdrukte klasse ook zelf ten aanzien van anderen de
rol van onderdrukker vervulden. Freire schreef dit toe aan het feit
dat in een context, waarin onderdrukking heerst, onderdrukkende omgangsvormen
vaak de enige gekende omgangsvormen zijn, zodat ze toch worden overgenomen,
zelfs door wie zelf al de nefaste gevolgen ervan heeft ondervonden.

Op het moment in het proces van tandemvorming waarop de ervaringsdeskundige
groeit inzake zelfbewustzijn, gaat de opgeleide deskundige zich vaak
vragen stellen bij zijn eigen deskundigheid en bij zijn eigen inbreng.
Hij gaat zich meer concreet afvragen of hij nog wel iets te bieden
heeft, doordat hij er zich van bewust wordt dat hij inzake armoede
heel wat inhoud mist en daardoor in het verleden vaak fout heeft gezeten.
Daardoor kan hij zich sterk op de achtergrond plaatsen en een vacuüm
laten ontstaan in het tandemfunctioneren. In de tandem gaat hij zich
dan eerder als een minderwaardige partner voelen. Bij de ervaringsdeskundige
durft hij nog nauwelijks iets in vraag te stellen en hij ervaart moeite
om het aan te durven weerwerk te bieden tegen de ervaringsdeskundige,
wanneer die zaken doet of zegt waarmee hij zich niet akkoord voelt.

Het kan ook gebeuren dat de opgeleide deskundige zich van bij de start
in een ondergeschikte positie stelt tegenover de ervaringsdeskundige
in een poging om zeker te vermijden dat hij zich als meerdere van
de ervaringsdeskundige zou gedragen. In een ondergeschikte positie
kan men moeilijk grenzen aangeven of zijn tandempartner een spiegel
voorhouden. Men zal niet gemakkelijk de andere durven te bevragen
op het waarom van zijn interventie. Men zal hem zeker niet gemakkelijk
durven te confronteren met het effect dat zijn optreden teweeg brengt.

De startsituatie van een ervaringsdeskundige in een tandem wordt mee
be\discretionary{-}{in}{\"in}vloed door diens persoonlijke ervaringen
met de hulpverlening in het verleden. Vaak was er de ervaring dat
de hulpverlening weinig ruimte liet voor de eigen inbreng. Als arme
had men dan het gevoel zijn identiteit te verliezen in de hulpverlening.
Men ervaarde de hulpverlening als niet respectvol en niet luisterbereid.
Dus heeft men wantrouwen en kwaadheid ontwikkeld tegenover de hulpverlening,
maar heeft men tegelijk ook geleerd te zwijgen. Daarom is zwijgzaamheid
vaak kenmerkend voor de startsituatie van een ervaringsdeskundige.
Die zwijgzaamheid heeft niet de betekenis van twijfelen aan de eigen
mogelijkheden of zichzelf als nietig beschouwen. Maar indien men heel
zijn leven geleerd heeft te zwijgen, is het niet evident dat men plots,
wanneer men start in een tandemrelatie, gaat spreken.

Vooral wanneer men vroeger erg het gevoel heeft gehad door de hulpverlening
bedrogen te zijn, wordt men als ervaringsdeskundige bij de aanvang
geconfronteerd met zijn gevoelens van wantrouwen en kwaadheid tegenover
zijn tandempartner, omdat men die ziet als een van hen, als een van
die hulpverleners, door wie men in het verleden miskend werd. Nadien
neemt de verwarring toe, omdat men meer aspecten van zijn tandempartner
gaat begrijpen en dus vindt dat men niet meer als vanzelfsprekend
zijn tandempartner kan gelijkschakelen met al die anderen in wie men
zich bedrogen gevoeld heeft. Maar dit begrip neemt niet noodzakelijk
de kwaadheid weg om al het onrecht dat men vroeger aangedaan is. En
dus raakt men in verwarring, want waarop of op wie moet men zijn kwaadheid
dan nog richten?

Een beter inzicht in de samenleving verwerven betekent niet noodzakelijk
dat de gevoelens van kwaadheid afnemen. Ze kunnen juist nog toenemen,
omdat men ook nog scherper gaat beseffen dat al die hulpverleners,
door wie men werd miskend, daar dan ook nog hun brood aan verdienden.
En dan is het niet gemakkelijk om de dialoog aan te gaan met een tandempartner,
die men ziet als iemand die tot de klasse van de hulpverleners behoort.

Anderzijds zal het toegenomen inzicht kunnen helpen om de motivatie
om als ervaringsdeskundige aan de slag te gaan, aan te scherpen. Namelijk
de vaste overtuiging dat er iets moet gebeuren om het onrecht te stoppen
dat onder meer door de hulpverlening wordt gereproduceerd. Het toegenomen
inzicht zal ook helpen om het besef te ontwikkelen dat men die kwaadheid
toch aan de kant moet proberen te schuiven, wil men in staat zijn
vanuit zijn functie van ervaringsdeskundige iets te betekenen in de
hulpverlening of in een andere functie in het kader van de armoedebestrijding.
Dit neemt niet weg dat het geenszins vanzelfsprekend is om daarin
ook effectief te slagen. Soms kan men hiermee langdurig worstelen.

Als ervaringsdeskundige, in een rol van brugfiguur tussen de arme
en de dienst waar men als ervaringsdeskundige aan de slag is, zit
men daarom met zijn gevoelens tussen twee stoelen. Enerzijds is men
terecht kwaad omwille van het onrecht dat mensen in armoede aangedaan
wordt. Anderzijds kan men zeker niet enkel die gevoelens van kwaadheid
laten spelen in de relatie met zijn tandempartner of met de andere
personeelsleden van de dienst.

Verder komt men onder grote spanning te staan omwille van de hoge
verwachtingen die men in jou stelt in je hoedanigheid van ervaringsdeskundige.
Als ervaringsdeskundige moet men zijn functie waar maken. Men ervaart
dit vaak als zich moeten bewijzen, of ook nog: zijn competentie moeten
bewijzen. En men durft dan niet zo goed meer voortgaan op zijn gevoel,
terwijl dit gevoelig zijn, dit goed zijn in aanvoelen, net de sterkste
kant is van de ervaringsdeskundige.

Ook de opgeleide deskundige heeft vaak het gevoel zich te moeten waar
maken en zich te moeten bewijzen. Deels is dit omdat in een tandem
beide tandempartners een deel van de verantwoordelijkheid op zich
nemen, zodat het welslagen van het geheel slechts dan mogelijk wordt
wanneer men zijn deel van de functie met succes uitoefent. Deels kan
dit verband houden met een grote schrik om fouten te begaan uit bekommernis
voor de ervaringsdeskundige tandempartner, die in de loop van zijn
levensgeschiedenis al zoveel pijn en onrecht heeft moeten meemaken.
Deels kan dit ook teruggaan op het feit dat men aanvoelt dat de ervaringsdeskundige
nog in strijd ligt met zijn gevoelens van wantrouwen en kwaadheid.
Eventueel kan dit aanvoelen bij de opgeleide deskundige ernstige twijfels
doen rijzen over de realiseerbaarheid van het werken in tandem, of
kwaadheid oproepen omdat hij het gevoel heeft dat hem nu het onrecht
wordt aangerekend dat de ervaringsdeskundige in de loop van zijn leven
heeft meegemaakt.

Er kunnen zich dus heel wat processen afspelen, die bij de vorming
van een tandem tot een onevenwichtige relatie tussen de tandempartners
kunnen leiden. Pas in een latere fase groeit er meestal een meer evenwichtige
verhouding tussen de tandempartners. Beiden kunnen dan bij elkaar
en bij zichzelf het waardevolle inzien. Beiden gaan inzien dat in
tandem werken een kwestie is van werken met gedeelde verantwoordelijkheden.


\subsubsection{Basisveiligheid}

In tandem werken veronderstelt een intense communicatie tussen de
partners. Dit wordt bevorderd indien beiden veel over zichzelf vertellen.
In tandem werken veronderstelt ook dat men de ander erkent als een
verantwoordelijke persoon, die men zo nodig aanspreekt over moeilijkheden
die men ervaart in het tandemfunctioneren. Personen die in armoede
leven hanteren vaak een directe communicatie. Een dergelijke communicatiewijze
kan erg confronterend aankomen bij de opgeleide deskundige voor zover
hij meer vertrouwd is met een eerder verbloemende communicatiecultuur,
die men nogal eens aantreft in hulpverleningsdiensten. Toch heeft
een directe communicatie niet tot doel te kwetsen. Personen die in
armoede leven hebben zelf zoveel kwetsuren opgelopen, dat ze dit niemand
anders toewensen.

Essentieel is dat je als partner in een tandem het gevoel hebt dat
je kan praten, dat je elkaar iets te zeggen hebt en dat je vertrouwen
kan hebben in een handeling die de ander stelt, zelfs al begrijp je
die op dat moment nog niet.

Beide tandempartners moeten ervan overtuigd zijn dat de competentie
van elk van beiden er nodig is en dat geen van beiden de enige waarheid
in pacht heeft. Ze moeten in staat zijn om elkaar in die competentie
te steunen, er niet op uit zijn de ander in een positie te plaatsen,
waarin het leveren van een duidelijk bewijs van die competentie verwacht
wordt en waarin dit bewijs een voorwaarde voor de samenwerking wordt.
Slechts de ontmoeting tussen elkaar en de dialoog kunnen de beide
competenties activeren en zo de situaties die zich aandienen begrijpelijk
en hanteerbaar maken. Anderzijds kan je er als tandem niet van uitgaan
dat de ene nooit verder kan zonder de andere. Je moet er gerust in
kunnen zijn dat de andere vanuit zijn invalshoek ook juist kan zitten.
Daardoor wordt alterneren mogelijk, kan iemand zich even opzij zetten
en er op vertrouwen dat de andere de zaak ondertussen verder blijft
dragen.


\subsubsection{Bindende factoren}

Het vormen van een tandem heeft dus onder meer te maken met het bevorderen
van interactie en het vermijden van een onderlinge strijd. Kunnen
open staan voor wat de andere zegt en mekaar kunnen vinden in het
delen van een zekere gemeenschappelijke basisvisie, al was het maar
in de gemeenschappelijke overtuiging dat armoede er in feite niet
zou hoeven te zijn, zijn behulpzaam bij het vermijden om die strijd
aan te gaan. Het durven op zoek gaan naar de eigen vastgeroeste opvattingen
en trachten te vermijden dat men gebruik maakt van stereotypen kunnen
in dit verband ook erg nuttig zijn. Soms is het daarom zelfs goed
om het niet te veel te hebben over armoede en armen, maar eerder te
proberen zien dat het om mensen gaat, die elk hun eigen geschiedenis
hebben meegemaakt. Als beide partners in de tandem in de eerste plaats
kijken naar de mens en niet naar het etiket dat erop gekleefd wordt,
wordt het hen allebei gemakkelijker gemaakt een inbreng te hebben.

Het gevoelsaspect speelt in een tandemrelatie eveneens een belangrijke
rol. Soms vinden tandempartners elkaar omdat het op dit gevoelsmatige
niveau klikt, omdat ze ervaren dat ze met elkaar gevoelens kunnen
delen, samen dingen kunnen dragen, of omdat ze bij de andere herkenningspunten
vinden voor de pijnlijke momenten uit de eigen levensgeschiedenis.
Indien men de tandempartner een kijk kan geven op de achtergronden
van waaruit men handelt, dan kan dit hem groeimogelijkheden geven,
niet enkel omdat hij misschien herkenningspunten vindt in zijn eigen
leven, maar ook gewoon omdat hij je daardoor beter leert begrijpen
en dus beter in staat is om met jou te communiceren. Tandempartners
kunnen heel dicht bij elkaar staan, en in het kader van het basisjaar
van de opleiding is het soms noodzakelijk dat ze dicht naar elkaar
toe komen. Dit kan gepaard gaan met de vrees om die band opnieuw te
verliezen. Het kan ook aanleiding geven tot een groot gevoel van gemis
tijdens de ogenblikken dat men om de een of andere reden, bijvoorbeeld
wegens ziekte van zijn tandempartner, niet in tandem kan werken.

Andere belangrijke bindende factoren in de tandemvorming zijn speelsheid,
creativiteit en humor. In een tandemrelatie moet ook kunnen gerelativeerd
worden en moet er plaats zijn voor het beleven van plezier.

Ondanks het hechte karakter van de tandemrelatie moet de ruimte aanwezig
blijven voor elk van de partners om eventueel terug een stapje achteruit
te zetten. In dit verband moet men vooral veel aandacht besteden aan
de tijd die nodig is om op een tempo dat behoort bij de mens met de
dynamieken in de tandemrelatie om te gaan. Een goede tandemvorming
impliceert immers ook de tijd om tandemprocessen af te ronden, ook
om een tandemrelatie, die tenslotte een professionele relatie is,
te beëindigen en een nieuwe tandemrelatie op te starten.


\subsection{Pijn, twijfel en verwarring}

Wie een eerste maal een tandem vormt blijkt een aantal processen van
tandemvorming noodzakelijkerwijs te moeten doormaken, hoewel ieder
proces van tandemvorming ook een zekere eigenheid heeft, net zoals
iedere tandem zijn specifieke eigenheid heeft. Deze processen van
tandemvorming leiden tot een kwaliteitsvolle duoband, maar ze verlopen
zowel bij de opgeleide deskundige als bij de ervaringsdeskundige niet
zonder pijn, twijfel en verwarring. Het is daarom een goede zaak,
als er een mogelijkheid tot coaching van een dergelijk groeiproces
geboden kan worden. Voor elke nieuwe tandem is een dergelijke coaching
noodzakelijk, naast ruimte voor overleg

Hierna worden enkele van de minder gemakkelijke kanten van de tandemvorming
en de tandemwerking toegelicht:

\begin{itemize}
\item De opgeleide deskundige wordt hoe dan ook geconfronteerd met de pijn
uit zijn eigen levensgeschiedenis. Hij moet bereid zijn om er naar
te kijken. Maar, net zoals de opgeleide ervaringsdeskundige, mag hij
niet aan die pijn blijven plakken.
\item De ervaringsdeskundige wordt, in confrontatie met de pijn van de armen
met wie hij werkt - bijvoorbeeld de cursisten in de opleiding - telkens
opnieuw voor pijnlijke stukken uit het eigen verleden geplaatst. Maar
omwille van het appèl dat vanuit die personen op de ervaringsdeskundige
wordt gedaan in zijn hoedanigheid van ervaringsdeskundige, krijgt
hij niet de gelegenheid om op zijn eigen pijn in te gaan. Daarom is
een opleiding zo belangrijk, waarin onder meer aandacht besteed wordt
aan het verwerken van die eigen pijn. Toch is dit verwerkingsproces
nooit volledig af. En zo leert de ervaringsdeskundige, ook terwijl
hij als ervaringsdeskundige werkzaam is, bij zichzelf nog nieuwe stukken
onverwerkte pijn ontdekken. Dit maakt het niet gemakkelijk, want dan
ontbreekt het de ervaringsdeskundige soms aan de ruimte om daaraan
de nodige aandacht te besteden.
\item De opgeleide deskundige wordt vaak gedreven door het verlangen solidair
te zijn met mensen in armoede. Maar dit kan voor verwarring zorgen.
De opgeleide deskundige neemt solidariteit wel als uitgangspunt, maar
weet daarom nog niet goed waaraan hij begint als hij zich op het terrein
van de armoedebestrijding begeeft. Vaak is hij erg oplossingsgericht
georiënteerd en heeft hij zijn verklaringen en antwoorden reeds klaar.
Maar meerdere keren rijdt hij zich daarop vast. Zich vast rijdende
solidariteit leidt tot grondige twijfels.
\item De eenzame strijd van de ervaringsdeskundige speelt zich af op een
ander vlak. Het is zijn rol te proberen een brug te maken tussen de
wereld van de arme en de opgeleide deskundige. In het kader van die
taak doet hij veel inspanningen om aan de opgeleide deskundige uitleg
en verduidelijking te geven bij de levenssituatie en de gevoelens
van mensen in armoede. Soms blijkt later, uit iets wat de opgeleide
deskundige zegt of doet, dat die verduidelijking toch niet doorgedrongen
is of nog niet is kunnen beklijven. En toch mag meerdere keren opnieuw
moeten beginnen het vertrouwen in de wil van de andere om te begrijpen
niet aantasten.
\item De opgeleide deskundige wordt op zijn open en zoekende houding aangesproken.
Dit betekent dat hij naar zichzelf moet durven kijken en hiervan het
nut moet kunnen inzien. Het is ook naar de andere kunnen kijken. En
zelfs kan het zijn: gewoonweg leren kijken en zien, of in elk geval
anders leren kijken en zien. Het is kunnen inzien en beseffen: misschien
weet ik het wel niet. Wie zich als opgeleide deskundige dus onzeker
durft op te stellen heeft het voordeel minder valse zekerheden te
moeten afbouwen. Er zal dan een grotere mentale ruimte zijn om op
zoek te gaan naar de zingeving van de ervaringsdeskundige, naar de
wijze waarop die naar de dingen en de samenhang ertussen kijkt.
\item De ervaringsdeskundige moet net zo goed openstaan en kunnen erkennen
dat ook de opgeleide deskundige een zingever is, die zijn eigen kijk
heeft. De ervaringsdeskundige moet ontvankelijk kunnen zijn voor die
kijk en daarover in dialoog kunnen gaan. Pas wanneer er een wederzijdse
erkenning voor de kijk van de andere is, wordt uitwisseling van betekenissen
mogelijk en kan er een afstemming op elkaar komen.
\item De opgeleide deskundige moet leren los te laten. Hij moet er leren
op vertrouwen dat de ervaringsdeskundige op het vlak van de beleving
de zaken vaak juist inschat: waar het armoede betreft kunnen betekenisverleningen
beter, gemakkelijker en juister gegeven worden door de ervaringsdeskundige.
Het is het kunnen beginnen zien, voelen, herkennen hoe van daaruit
de omgang van de ervaringsdeskundige met mensen in armoede vorm krijgt.
\item Leren los te laten is eveneens een opdracht voor de ervaringsdeskundige
die zich in zijn competentie erkend weet en zich bewust is van zijn
specifieke rol. Zijn eigen verantwoordelijkheidsbesef kan dan dermate
op hem appèl doen dat hij ervan overtuigd geraakt dat een goede taakuitoefening
van hem vereist dat hij altijd present en beschikbaar is. Omwille
van de specificiteit van zijn capaciteiten en zijn functie kan hij
het gevoel ontwikkelen onmisbaar te zijn en de verplichting ervaren
permanent beschikbaar te moeten staan, eventueel zelfs ten koste van
het eigen gezinsleven. Leren afstand nemen, ook vertrouwen leren stellen
in de andere, zijn dan noodzakelijke vereisten om op termijn zelf
overeind te kunnen blijven in zijn taak als ervaringsdeskundige.
\end{itemize}

\subsection{Tandemprofiel}

Op grond van de, zij het nog beperkte, ervaring met tandemfunctioneren
werd een tandemprofiel uitgetekend (tabel \vref{tandemprofiel}).
Daarin wordt de eigen rol en functie verduidelijkt van zowel opgeleide
deskundige als opgeleide ervaringsdeskundige in een tandem. Het doel
ervan is in de eerste plaats ondersteunend te werken bij het noodzakelijke
proces van tandemvorming, waarbij de beide tandempartners op zoek
moeten gaan naar een complementaire en evenwichtige verhouding vanuit
een erkenning van de competentie van de ander. Het kan geenszins de
bedoeling zijn van een dergelijk profiel om tussen tandempartners
een polarisering te bewerkstelligen, aangezien uitwisseling en dialoog
op basis van een wederzijdse erkenning het wezenlijke van een tandem
uitmaken.

%
\begin{table}[!htbp]
\begin{tabular}{|p{55mm}|p{55mm}|}
\hline 
\multicolumn{2}{|c|}{\noun{Tandemprofiel}}\tabularnewline
\hline
\hline 
\noun{\hfill{}Ervaringsdeskundige}\hfill{}\hfill{}&
\noun{\hfill{}Opgeleide deskundige}\hfill{}\hfill{}\tabularnewline
\hline
\hline 
\emph{solidair werken} aan armoedebestrijding&
\emph{solidair werken} aan armoedebestrijding\tabularnewline
\hline 
in \emph{duoband} kunnen gaan&
in \emph{duoband} kunnen gaan\tabularnewline
\hline 
\emph{betekenis verlenen} aan situaties en processen via de herkenning
vanuit het eigen verleden&
\emph{tactisch en methodisch vertalen} van betekenissen vanuit kennis,
vaardigheden en attitudes\tabularnewline
-> via het bevragen van welzijnswerkers, beleidsverantwoordelijken
en armen &
-> via het spiegelen van de samenleving en van de wijze waarop armen
in de samenleving overkomen.\tabularnewline
\hline 
\emph{doorprikken} van evidenties m.b.t. armoede en armen&
\emph{doorprikken} van evidenties en vooroordelen, zoals die ook bij
armen blijken voor te komen.\tabularnewline
\hline 
\emph{duiden van effecten} naar de armoede en armen zelf&
\emph{aanbrengen} van aangepaste methodieken en beleidsvoorstellen\tabularnewline
\hline 
\emph{bewaken} dat de armen greep krijgen en behouden over hun eigen
leven en de  maatschappelijke besluitvorming&
\emph{onderhandelen en bemiddelen} met diensten en het beleid over
de eigen keuzes van de armen\tabularnewline
\hline 
\emph{behartigen} van de belangen van de armen&
\emph{bewaken} van de gelijkwaardigheid van en het respect voor alle
betrokkenen\tabularnewline
\hline
\end{tabular}


\caption{\label{tandemprofiel}Tandemprofiel}
\end{table}


Hoewel een duidelijk tandemprofiel en duidelijkheid inzake de positie
van de beide tandempartners absoluut noodzakelijk zijn om een goede
tandemvorming mogelijk te maken, worden ze door een ervaren tandem
toch vaak ervaren als te rigide, te schematisch en daardoor niet in
overeenstemming met de werkelijkheid. Een ervaren tandem beleeft het
tandemwerk vooral als een ontmoeting tussen twee mensen uit verschillende
werelden, waardoor verschillende betekenissystemen elkaar ontmoeten,
zodat samen gezocht kan worden naar betekenissen en achtergronden.
De specialiteit van de ervaringsdeskundige bestaat er dan in dat hij
beschikt over ervaring van armoede, terwijl ervaring met het maatschappelijke
bestel eerder de specialiteit van de opgeleide deskundige is. Maar
het betrekken van gevoel en beleving in de uitoefening van zijn functie
kan zowel door de ervaringsdeskundige als door de opgeleide deskundige
gebeuren.

Ook de opgeleide deskundige wordt in het uitoefenen van zijn taak,
zeker wanneer dit gebeurt in tandem met een ervaringsdeskundige, geconfronteerd
met zichzelf en zijn eigen kwetsuren en gevoelens. Wanneer hij zich
hiervan niet bewust is en ze niet gaat onderzoeken, verhindert dit
niet dat ze in de uitoefening van zijn functie een rol spelen. Het
verhindert enkel dat dit bewust gebeurt, waardoor dit ook geen constructieve
rol kan worden. Wanneer een persoon niet kan omgaan met zijn eigen
kwetsuren, dan loopt het fout, zelfs al wil hij er wel mee omgaan
en zegt hij ook dat hij dat wil. En een tandem kan spaak lopen op
dingen die nog vast zitten en daardoor niet bespreekbaar zijn

Het proces van het zoeken naar betekenissen impliceert voor de beide
partners van een ervaren tandem zowel het onderzoeken van zichzelf
als het beluisteren van de betekenisverlening van de tandempartner
om van daaruit opnieuw de eigen beleving te bevragen. Indien men als
tandempartners niet evolueert naar een dergelijke volledig wederkerige
interactie, blijft men als tandem functioneren op een eerder technisch
niveau. In tandem werken, als een vorm van louter toepassen van een
techniek, is naar het aanvoelen van ervaren tandems niet werkzaam.
Het wederkerige in de tandemrelatie krijgt vorm via het frequent toetsen
van de eigen beleving aan die van de tandempartner, via het bevragen
van die partner. Hiervoor is een vertrouwensrelatie absoluut noodzakelijk.
Een vertrouwensrelatie die er, zoals reeds vroeger gezegd, niet is
vanaf het begin, maar wel kan groeien als beide partners samen op
weg willen gaan, willen openstaan voor elkaar, willen geloven dat
de andere iets te zeggen heeft en elkaar als gelijkwaardige willen
zien.

De wederkerigheid in het proces van betekenisverlening berust op twee
componenten: luisteren en de andere iets teruggeven waaraan hij iets
heeft. Het impliceert dat men vertrouwen niet kan winnen, maar dat
vertrouwen groeit en een gevolg is van op een eerlijke manier erkenning
geven aan ervaringen en gevoelens. Erkenning geven betekent enerzijds
kunnen meegaan in het gevoel van de andere, maar anderzijds ook iets
kunnen teruggeven. Bijvoorbeeld een vraag stellen, zodat de andere
de kans krijgt naar zijn gevoel te kijken en het te onderzoeken. Een
vraagstelling kan met andere woorden ruimte maken en hoeft de vrijheid
van de andere niet te beperken op voorwaarde dat ze tot denken kan
aanzetten, maar tegelijk de andere toch niet dwingt tot het geven
van een antwoord.

\newpage


\part{Voorgeschiedenis}

\newpage


\chapter{Maatschappelijke context}


\section{Inleiding}

Het \emph{maatschappelijk kader} waarbinnen het ideeëngoed van ervaringsdeskundigen
gesitueerd moet worden is enerzijds het geheel van mensenrechten en
anderzijds het maatschappelijk debat in verband met het benaderen
van armen als een structurele partner, dat via het Algemeen Verslag
over de Armoede in een stroomversnelling is geraakt en een grote maatschappelijke
erkenning heeft gekregen.

De opleiding en de tewerkstelling van ervaringsdeskundigen werden
haalbaar omdat er een gunstige maatschappelijke context was gegroeid
om concreet iets te gaan doen aan de duidelijk ervaren behoefte aan
figuren die konden bijdragen tot het beter zichtbaar maken van de
missing link en tot het neutraliseren van de negatieve gevolgen die
uit het bestaan van die missing link resulteren. Er was dus een context
ontstaan, waarin men een duidelijke rol weggelegd zag voor opgeleide
ervaringsdeskundigen in armoede en sociale uitsluiting.


\section{Een maatschappelijke behoefte}


\subsection{Nood aan ervaringsdeskundigen}

Jaren van armoedebestrijding maken duidelijk dat er een diepe kloof,
een \emph{missing link}, is tussen enerzijds het beleid of werkers
uit alle voorzieningen waar armen mee geconfronteerd worden en anderzijds
de armen zelf.

De belangrijkste elementen hierin zijn het fundamenteel \emph{verschil
in positie} tussen enerzijds de arme, die verplicht wordt voortdurend
in armoede te leven en anderzijds de organisaties en beleidsactoren
die deze realiteit niet kennen. De beleidmakers en -uitvoerders behoren
dikwijls tot de \emph{middenklasse}, onbekend met de harde realiteit
van het leven in armoede in al zijn facetten en vooral met het gevoel
van schaamte en vernedering, dat gepaard gaat met de ervaring van
de arme om steeds weer om hulp te moeten vragen. Ze bevinden zich
in de maatschappelijke positie om hun eigen oplossingen door te drukken
ten aanzien van de problemen van de armen. Hierdoor \emph{verliezen
armen de greep} over hun eigen leven en over de maatschappelijke besluitvorming,
ondanks tal van interventies en beleidsmaatregelen.

Dit soort vaststellingen, waarbij we in de vorige hoofdstukken uitgebreid
stilstonden, wijst op de noodzaak om in alle sectoren van het maatschappelijk
gebeuren mensen in te schakelen, die vertrekken vanuit hun eigen beleving
van armoede en die de logica begrijpen die achter de overlevingsstrategieën
zit die ze hebben ontwikkeld, en deze logica ook kunnen overbrengen. 

\begin{quote}
\emph{Door adequaat gebruik te maken van hun specifieke ervaring in
armoede worden deze mensen ERVARINGSDESKUNDIGEN. De competentie om
van de eigen ervaringen op een adequate wijze gebruik te maken, verwerven
ze via een opleidingsproces.}
\end{quote}
Het inzetten van deze ervaringsdeskundigen in armoede ontwikkelde
zich als een methodiek om de kloof tussen armen en voorzieningen of
overheidsinstanties te helpen overbruggen. \emph{Ervaringsdeskundigen}
zijn dus een noodzakelijke schakel in alle sectoren waar armen mee
geconfronteerd worden, die in feite alle levensdomeinen bestrijken:
onderwijs, justitie, gezondheidszorg, tewerkstelling, welzijn, jeugdzorg,
cultuur, huisvesting en maatschappelijke dienstverlening. Ook in de
beleidsvoering over deze levensdomeinen, is de inbreng van ervaringsdeskundigen
onmisbaar en dit op alle mogelijke bestuursniveaus. Hun functie is
complementair aan die van de \emph{opgeleide deskundigen} waarmee
ze samenwerken.


\subsection{Nood aan een opleiding}

De ontstaansgeschiedenis van het concept ervaringsdeskundige in armoede
en sociale uitsluiting gaat terug naar De Cirkel vzw, die op 28 april
1988 ontstond als onderzoekscentrum, als hulpverleningsdienst en als
vereniging waar armen het woord nemen. Het grondige onderzoek van
deze organisatie naar wat armoede in de diepte betekent, heeft belangrijke
nieuwe kennis opgeleverd. Mede aan de hand van deze nieuwe inzichten
kon men een historische kentering inluiden in het kijken naar armen.
Het individuele schuldmodel werd verlaten ten voordele van het bloot
leggen van structurele uitsluitingsmechanismen. En de positieve krachten
van mensen in armoede werden erkend als een belangrijk aanknopingspunt
voor armoedebestrijding.

De Cirkel introduceerde van bij haar ontstaan een nieuwe emancipatorische
methodiek in de armoedebestrijding. Reeds in 1989 pleitte deze organisatie
voor het inschakelen van ervaringsdeskundigen om de strijd tegen armoede
meer humaan en meer efficiënt te maken. Binnen de eigen werking paste
De Cirkel dit principe ook zelf consequent toe. Dankzij dit pionierswerk
van deze kleinschalige organisatie konden diensten en overheidsinstanties
via hun contacten met De Cirkel het waardevolle van het concept ervaringsdeskundige
in armoede zelf ervaren. Steeds vaker werd er door allerlei instanties
een beroep op gedaan, zodat het voor een organisatie als De Cirkel
niet langer haalbaar was om op alle vragen in te gaan. De maatschappelijke
behoefte aan een groter potentieel van ervaringsdeskundigen in armoede
was duidelijk.

Op basis van deze vaststelling werd door De Cirkel in samenwerking
met het OCMW van Antwerpen een poging gedaan om een aantal ervaringsdeskundigen
op te leiden. Dit project kreeg de naam Driearmenkruispunt. In dit
opleidingsproject was ook een aantal maatschappelijk werkers van het
OCMW betrokken. Zij zouden een tandem gaan vormen met de ervaringsdeskundigen.
Het project werd opgevolgd door een stuurgroep die er op moest toezien
dat de vraag van de armen centraal bleef staan. Deze stuurgroep was
samengesteld uit mensen van het OCMW en mensen van de Barst, de oudergroep
van De Cirkel.

Uiteindelijk is dit project niet tot een succes uitgegroeid. Hiervoor
zijn verschillende redenen aan te wijzen:

\begin{itemize}
\item Er bestond een belangrijk verschil in cultuur tussen het grote instituut
OCMW en de kleine organisatie De Cirkel.
\item Er werd in de opleiding veel te weinig aandacht besteed aan het levensverhaal
op zich.
\item De maatschappelijk werkers van het OCMW die in de opleiding zaten,
vonden de opleiding behoorlijk zwaar. Ze ervaarden bijvoorbeeld een
heel grote discrepantie tussen hun eigen werksituatie in het OCMW
en wat ze in de opleiding meemaakten. Van hun collega's die de opleiding
niet volgden, kregen ze daarentegen te horen dat ze in een luxesituatie
zaten. Deze grote discrepantie in perspectief maakte hun positie moeilijk
houdbaar.
\item De maatschappelijk werkers voelden zich niet erkend in hun eigen pijn
en vonden dan ook geen mogelijkheid om deze pijn een plaats te geven
in hun opvatting over hun functie.
\end{itemize}
Toch zijn de betrokkenen, ondanks het vroegtijdige stopzetten van
het project, hun motivatie inzake armoedebestrijding niet verloren.
De maatschappelijk werkers waren nadien nog terug te vinden in de
wijkcentra van het OCMW, waar het werk aan de basis zich situeert.
En iemand van de betrokken ervaringsdeskundigen lag nadien mee aan
de basis van het opstarten van een reguliere opleiding voor ervaringsdeskundigen
via De Link.

Deze ervaring maakte ook duidelijk dat het realiseren van een dergelijke
opleiding een te omvattende opdracht was voor een kleine organisatie
als De Cirkel. Zij moest niet enkel meerdere doelstellingen in de
armoedebestrijding trachten te realiseren, haar hoofdopdracht was
bovendien niet het organiseren en aanbieden van een opleiding, maar
bestond in feite in het voeren van actieonderzoek naar de armoedeproblematiek.


\subsection{Nood aan een coherente aanpak}

Vanaf dan is de zoektocht begonnen naar een betere formule om een
opleiding tot ervaringsdeskundige in het leven te roepen, die kon
tegemoetkomen aan een ruime vraag naar ervaringsdeskundigen vanuit
erg uiteenlopende sectoren. In een kleine groep werd een eerste concept
voor een opleiding uitgetekend.

Om het geheel van de werkzaamheden verder te initiëren en te coördineren
werd vervolgens, op 26 maart 1999, De Link opgericht. Het was immers
duidelijk geworden dat een dergelijke uitgebreide opdracht enkel met
kans op succes aangevat kon worden, als ze toevertrouwd werd aan een
aparte organisatie die dit als enige taak of in elk geval als hoofdopdracht
had. Niet enkel het feit dat ervaringsdeskundigen in heel diverse
sectoren en voor erg uiteenlopende taken ingezet kunnen worden, noopte
tot een coherente aanpak. Ook het feit dat het verkeerd zou zijn om
zich enkel toe te spitsen op het aspect opleiding zonder daaraan het
tewerkstellingsvraagstuk te koppelen, maakte zo een coherente aanpak
noodzakelijk. De opleiding zelf, de tewerkstelling van ervaringsdeskundigen
en het concept en toepassingsgebied van deze specifieke methodiek
zijn er de permanente aandachtspunten van.

\begin{description}
\item [Toepassingsgebied:]Ervaringsdeskundigen kunnen op erg diverse vlakken
een meerwaarde bieden. Ze kunnen ingeschakeld worden voor diverse
taken en in uiteenlopende functies. Zij kunnen ertoe bijdragen dat
in de uitoefening van al deze taken en functies het perspectief van
de arme een volwaardige plaats krijgt. Zij slaan de brug tussen de
wereld van de arme, die ook hun eigen wereld is, en die van andere
maatschappelijke actoren.
\end{description}
\begin{quote}
\emph{Opgeleide ervaringsdeskundigen in armoede en sociale uitsluiting
zijn personen die armoede aan den lijve ondervonden hebben, die deze
ervaring verwerkt en verruimd hebben naar een bredere armoede-ervaring
en die via een opleiding houdingen, vaardigheden en methoden kregen
aangereikt om de verruimde armoede-ervaring deskundig aan te wenden
in alle sectoren van de armoedebestrijding.}
\end{quote}
\begin{description}
\item [Opleiding:]De brugfunctie en de processen die ze mogelijk maken,
moeten door middel van een opleiding gestut worden: mensen in armoede
dienen immers de nodige \emph{inzichten}, \emph{houdingen} en \emph{vaardigheden}
te verwerven om als ervaringsdeskundige te kunnen werken in de functies
waarin ze nodig zijn. De opleiding moet tevens voldoende tijd kunnen
vrijmaken voor het noodzakelijke verwerkingsproces. Het betreft een
proces dat met veel zorg omringd moet worden.\\
De opleiding tot ervaringsdeskundige werd dus geconcipieerd als een
\emph{doelgericht proces} waarin de armen onder meer hun eigen armoede-ervaringen
ten dele \emph{verwerken} via de analyse van hun eigen levensgeschiedenis.
Zo krijgen de cursisten de mogelijkheid hun individuele geschiedenis
en hun oplossingen te spiegelen en te toetsen aan andere armoede-ervaringen
en aan een breder maatschappelijk kader. Zo komen ze van individuele
belevingen en oplossingen tot algemene analyses en oplossingen.
\item [Tewerkstelling:]Actieve aandacht voor tewerkstelling vanuit de opleiding
is logisch, aangezien de opleiding er net gekomen is vanuit de vaststelling
van een behoefte aan opgeleide ervaringsdeskundigen in het werkveld.
Door deze aandacht krijgt men de garantie dat de opgeleide ervaringsdeskundigen
een belangrijke schakel zullen worden in de hulp- en dienstverlening
aan armen en kunnen ze een relevante bijdrage leveren aan de armoedebestrijding
op alle niveaus. Tewerkstelling moet er met andere woorden garant
voor staan dat de kansen inzake armoedebestrijding die het aanbod
van opgeleide ervaringsdeskundigen aan de samenleving biedt, ook werkelijk
worden aangegrepen.\emph{}\\
\emph{Tewerkstelling} werd dus heel nadrukkelijk verbonden aan de
\emph{opleiding} omwille van motieven die verband houden met de essentie
van de \emph{methodiek} van ervaringsdeskundigheid. \\
Ook vanuit opleidingsoogpunt zijn er motieven om dat te doen. Vanuit
dit oogpunt wordt de koppeling met het werkveld gemaakt, opdat de
cursisten zo beter de kans krijgen om de gepaste inzichten, vaardigheden
en houdingen te verwerven en te integreren. \\
Er zijn tenslotte ook ethische redenen waarom precies deze opleiding
zich om de tewerkstelling van cursisten dient te bekommeren. Zo is
er onder meer het gegeven dat heel wat personen die de opleiding volgen,
nog steeds leven in grote bestaansonzekerheid. Dit, samen met het
feit dat de aard van de opleiding van cursisten op emotioneel vlak
zware inspanningen vraagt, en gekoppeld aan het feit dat het armoedeprobleem
in wezen een probleem van maatschappelijke uitsluiting is, waarvan
personen die in armoede leven het slachtoffer zijn, toont aan dat
cursisten bereid zijn wel heel ver te gaan in het opnemen van een
engagement in verband met de problematiek van armoede. De balans zou
dan wel helemaal scheef getrokken worden, mocht de samenleving daartegenover
niet een evenwaardig eigen engagement stellen in de strijd tegen armoede,
met name onder de vorm van een tewerkstellingsgarantie voor afstuderende
cursisten.
\end{description}

\section{Maatschappelijk en politiek draagvlak}

We zagen dat het uitwerken en daadwerkelijk realiseren van een opleidings-
en tewerkstellingsprogramma voor ervaringsdeskundigen in armoede slechts
kans van slagen maakte omdat er een voldoende stevig maatschappelijk
draagvlak voor bestond. Tot het totstandkomen ervan droegen de werkzaamheden
van De Cirkel vzw ongetwijfeld bij. Gedurende ongeveer 10 jaar verrichtte
deze organisatie onderzoek dat een diepere kennis beoogde van de grondslagen
van armoede en van de dynamieken die haar bestendigen. Dat dit onderzoek
niet \emph{over}, maar \emph{samen met} armen werd gevoerd was een
belangrijke innovatie. Daarenboven werd er in De Cirkel expliciet
voor gekozen om mensen in armoede als collega, als betaalde professionele
werkkracht, in te schakelen in de armoedebestrijding. Het feit dat
het initiatief tot het verrichten van onderzoek genomen werd door
een organisatie die zich tevens dagelijks engageerde in de concrete
dienstverlening aan personen in armoede, vergrootte onmiskenbaar het
geloof in de toepasbaarheid van de bekomen resultaten.

Het diepgaand zoeken naar de wortels van armoede, en dit samen met
personen in armoede, leidde niet enkel tot een beter begrip van armoede,
maar leverde meteen ook de allereerste ervaringsdeskundigen in armoede
in Vlaanderen op.

Het betrekken van personen die in armoede leven als ervaringsdeskundige
kreeg navolging.

In 1993 opteerde Kind en Gezin er als eerste grote organisatie voor
om het werken met ervaringsdeskundigen als methodiek te integreren
binnen het begeleidingswerk met de gezinnen. In afwachting van een
officiële opleiding voor ervaringsdeskundigen, organiseerde Kind en
Gezin zelf intern een korte introductieopleiding voor de ervaringsdeskundigen
die er net in dienst waren genomen.

In 1994 startte ook De Cirkel met een eerste opleidingsinitiatief
voor ervaringsdeskundigen als antwoord op de bijna dagelijkse vraag
naar hun ervaringsdeskundigen vanuit alle zorgsectoren, vanuit diverse
opleidingen en door tal van beleidsactoren. Het betrof het reeds genoemde
Driearmenkruispunt.

Door de steeds toenemende vraag naar ervaringsdeskundigen en vanuit
het besef dat een opleiding door een ruimer maatschappelijk draagvlak
geschraagd moet worden, nam De Cirkel vervolgens in juni 1996 het
initiatief om actief op zoek te gaan naar een dergelijk draagvlak
met het oog op het permanent inrichten van een opleiding tot ervaringsdeskundige.

De hiervoor genoemde eerste en embryonale ontwikkelingen droegen er
zonder twijfel toe bij dat De Cirkel bij zijn zoektocht in het werkveld,
in onderwijsmiddens en bij beleidsinstanties voldoende bereidheid
kon vinden om zich te engageren in een samenwerkingsverband dat zich
tot doel stelde om effectief een reguliere en permanente opleiding
uit te bouwen voor ervaringsdeskundigen in armoede.

Een faciliterende factor was ongetwijfeld het feit dat de armoedeproblematiek
kon rekenen op toenemende beleidsaandacht. Een beleid dat niet meer
twijfelde aan het feit dat armoede een kwestie is van uitsluiting
en van het schenden van mensenrechten.


\subsection{Bij beleidsactoren komt armoede nadrukkelijk op de agenda te staan}


\subsubsection{Armoede als een schending van mensenrechten}

Het recht op een menswaardig leven voor elke burger werd in december
1948 opgenomen in de \emph{Universele Verklaring van de Rechten van
de Mens}. Organisaties van armen gingen zich op deze mensenrechtenverklaring
beroepen om aan te tonen dat de dagelijkse levensomstandigheden van
armen overduidelijk bestempeld moeten worden als een groot onrecht.
Om dit bewustzijn levendig te houden, groeide de traditie om naar
aanleiding van de internationale dag van de mensenrechten, die op
17 oktober wordt gevierd, samen te komen en getuigenis af te leggen
over de strijd tegen dit onrecht. Dergelijke bijeenkomsten gaan reeds
sinds vele jaren door in Parijs, waar op 17 oktober 1987 op het Trocaderoplein
een gedenksteen werd onthuld ter ere van de slachtoffers van grote
armoede. Ook in meerdere Vlaamse steden wordt op die dag hulde gebracht
aan de slachtoffers van armoede. Dit is onder meer het geval op het
Sint-Pietersplein in Gent en op de Esplanade voor het Europese Parlement
in Brussel, waar replica's van de Parijse gedenksteen werden geplaatst.

Het thema van armoede en armoedebestrijding este stilaan een permanente
en vooraanstaande plaats op in het \emph{politieke en maatschappelijke
debat}.

Reeds in 1976 werd in het kader van de wet op het OCMW erkend dat
iedere persoon het recht heeft op maatschappelijke dienstverlening
teneinde een leven te kunnen leiden dat beantwoordt aan de menselijke
waardigheid. Het duurde nochtans nog tot in 1994 eer dit fundamentele
recht van elke mens op een menswaardig leven ook werd opgenomen in
de Belgische grondwet. Daarin werd meteen ook nader bepaald wat we
ons bij dit begrip \emph{menswaardig leven} moeten voorstellen: het
gaat onder meer om het recht op bescherming van de gezondheid, het
recht op een behoorlijke huisvesting, het recht op culturele en maatschappelijke
ontplooiing, enzovoort.

België werd daarmee één van de toonaangevende landen op het vlak van
het ontwikkelen van een concrete aanpak van armoede vanuit een visie
op armoede als een probleem van systematische structurele uitsluiting.
België koos er met andere woorden voor om armoede te gaan benaderen
vanuit een \emph{mensenrechtenmodel}.

De Belgische regering koos er ook uitdrukkelijk voor de armen zelf
te betrekken bij de armoedebestrijding. Voor het eerst in de wereldgeschiedenis
vroeg een regering de arme om als \emph{actieve partner} mee de structurele
oorzaken van armoede aan te pakken. In uitvoering van de regeringsverklaring
van de regering Dehaene II,%
\footnote{Federale regering (1992), \emph{Regeerakkoord 9 maart 1992}, Brussel.%
} waarin sprake was van een contract met de burger met het oog op een
meer solidaire samenleving, gaf de Minister van Sociale Integratie
in 1992 de opdracht aan de Koning Boudewijnstichting om in nauwe samenwerking
met de representatieve vereniging ATD Vierde Wereld en de Vereniging
van Belgische Steden en Gemeenten een {}``Algemeen Verslag over de
Armoede'' op te stellen. We citeren :

\begin{quote}
{}``De overheid erkent dat het noodzakelijk is om een meer solidaire
samenleving tot stand te brengen. Dit kan alleen door de ervaringen
en verwachtingen te kennen van de mensen die het hardst onder de armoede
lijden. Het zijn dan ook zij zelf die, zo rechtstreeks mogelijk, het
woord voeren in deze bij uitstek democratische dialoog.''
\end{quote}
Dit verslag moest :

\begin{quote}
{}``...een middel worden om, door de mensen die in armoede leven
zelf en de sociale actoren te mobiliseren, de structurele oorzaken
van armoede en bestaansonzekerheid grondig aan te pakken.''
\end{quote}
Het \emph{Algemeen Verslag over de Armoede} \cite{KBS94} dat hieruit
ontstond, was het resultaat van een twee jaar durende intense mobilisatie
en dialoog, een proces van armen en verenigingen, van werkers en beleidsmensen
uit alle hoeken van België. Deze dialoogmethode werd ook de basis
van alle verdere beleidsacties.


\subsubsection{Armoede als systematische structurele uitsluiting}

Tegelijkertijd was er de belangrijke evolutie op wereldvlak die zichtbaar
werd in de aanbevelingen van de wereldtop van Kopenhagen in maart
1995: alle regeringsleiders erkenden er officieel dat armoede een
\emph{structureel} en dus \emph{maatschappelijk gecreëerd} fenomeen
is en geen individueel schuldgegeven. Deze verklaring betekende een
historische kentering in het kijken naar armoede en armen.

Nog een belangrijk inzicht uit deze top: als armoede een probleem
van uitsluiting is, dan moet armoedebestrijding zich logischerwijs
toespitsen op inclusie, het opnieuw insluiten en betrekken van mensen
die in armoede leven. En zeker moet men dan armen ook betrekken bij
de strijd tegen die armoede.

Dergelijke inzichten leefden ook op het niveau van de Vlaamse Regering,
die de wil uitdrukte om de armen zelf bij de armoedebestrijding te
betrekken.

In de \emph{Beleidsbrief Armoede} van 1997 stelde Leo Peeters, toenmalig
Vlaams Minister van Binnenlandse Aangelegenheden, Stedelijk Beleid
en Huisvesting: 

\begin{quote}
{}``Een efficiënt en effectief armoedebeleid vraagt dat we de betrokkenen
dichter en permanent betrekken bij dit beleidswerk. Zij kennen de
betekenis van armoede en haar oplossing beter dan wie ook. Hierbij
is de vorming en opleiding van ervaringsdeskundigen een belangrijk
middel. Ervaringsdeskundigen zijn armen die de ervaringen van armen
vertalen naar het beleidsniveau. Tevens stelt het deze mensen in staat
om via scholing terecht te komen in het reguliere arbeidscircuit en
vergroot dit ernstig de kans op een reëel tewerkstellingsperspectief.''
\end{quote}
En het jaar daarop kondigde deze Vlaamse Minister in zijn \emph{Beleidsbrief
Armoede} aan dat in het voorjaar 1999 een experiment inzake opleiding
en tewerkstelling van ervaringsdeskundigen in armoede officieel zou
van start gaan.

De minister wist zich bij het nemen van deze beslissing gedragen door
alle politieke partijen in het Vlaamse Parlement. Naar aanleiding
van een themadebat over armoede en sociale uitsluiting in het Vlaamse
Parlement (februari 1998) schaarden alle politieke partijen zich in
een motie van aanbeveling%
\footnote{Vlaamse regering (1998), \emph{Maatschappelijke beleidsnota Armoede
en sociale uitsluiting. Motie van aanbeveling tot besluit van het
op 19 februari 1998 in plenaire vergadering gehouden themadebat over
armoede en sociale uitsluiting}. Brussel.%
} achter een decretale regeling voor een dergelijke opleiding en tewerkstelling
van ervaringsdeskundigen in alle levensdomeinen waar armen mee te
maken hebben. De daarop volgende Vlaamse Regering nam de tekst van
deze motie integraal op in haar regeringsverklaring (juli 1999).

In de regeringsverklaringen van de Federale%
\footnote{Federale regering (1999), \emph{De brug naar de eenentwintigste eeuw
- Regeringsverklaring en regeerakkoord - 28 juli 1999}. Brussel.%
} en de Vlaamse%
\footnote{Vlaamse regering (1999), \emph{Een nieuw project voor Vlaanderen.
Het Vlaams Regeerakkoord}. Brussel, 13 juli 1999.%
} regeringen van juli 1999 werden 4 belangrijke prioriteiten naar voor
geschoven die samenvallen met de peilers van het project {}``Opleiding
en Tewerkstelling van ErvaringsDeskundigen in armoede (OTED)'':

\begin{itemize}
\item de nood aan actieve participatie van armen;
\item de nood aan ervaringsdeskundigen in armoede en sociale uitsluiting;
\item het belang van onderwijsinitiatieven over de netten heen;
\item de nood aan opleidingsinitiatieven die leiden tot tewerkstelling van
mensen die leven in armoede- en uitsluitingssituaties.
\end{itemize}
Op de \emph{Wereldtop over armoede en sociale cohesie} van 2000 in
Genève (\char`\"{}Kopenhagen +5\char`\"{}) werd een onderzoeksrapport
\cite{UNDP00} gepresenteerd met betrekking tot de evolutie van de
armoedesituatie in de wereld, vijf jaar na de top in Kopenhagen. Uit
dit rapport bleek dat de armoede in de wereld nog steeds verergerde,
behalve daar waar armen actief betrokken werden bij de armoedebestrijding.
Op deze top heeft Vice-premier en Minister van Sociale Integratie
Vande Lanotte in de verklaring van de Belgische regering benadrukt
dat actieve participatie van mensen in armoede onontbeerlijk is in
de armoedebestrijding.

Participatie van personen die in armoede leven bleef ook nadien een
centraal aandachtspunt in het beleid inzake armoedebestrijding, zoals
bijvoorbeeld blijkt uit de op vraag van de Europese Unie opgemaakte
Nationale Actieplannen Armoede 2001-2003%
\footnote{Federaal Ministerie van Sociale zaken, volksgezondheid en leefmilieu
(2001), \emph{Nationaal actieplan sociale insluiting NAPincl - Integrale
versie - juni 2001}. Brussel.%
} en 2003-2005. Deze actieplannen is men bij voorkeur Nationale Actieplannen
inzake Sociale Inclusie gaan noemen, wat nog maar eens beklemtoont
hoe wezenlijk het is om ook armen volwaardig te betrekken bij alle
facetten van het samenleven. In deze actieplannen erkent het beleid
onder meer dat voor een efficiëntere en humanere armoedebestrijding
ervaringsdeskundigen onontbeerlijk zijn als brugfiguren in alle sectoren
waar armen dagelijks mee geconfronteerd worden. De federale regering
stelde reeds in zijn eerste Actieplan dat met het oog hierop OCMW's
de mogelijkheid hebben om ervaringsdeskundigen bij hun dienstverlening
te betrekken. Armen die via een opleiding deskundig gemaakt worden
in hun armoede-ervaring worden door de overheid dus erkend als een
onmisbare schakel in een emancipatorisch armoedebeleid. Tegen de achtergrond
van deze NAP's stelde ook de Vlaamse regering een eigen Vlaams Actieplan
Armoedebestrijding op, dat zich toespitst op de Vlaamse bevoegdheden
in verband met deze problematiek.

Al deze beleidsactiviteit en de specifieke klemtonen die erin terug
te vinden zijn tonen aan dat het creëren van een opleiding voor ervaringsdeskundige
in armoede en sociale uitsluiting tegemoetkomt aan een duidelijk ervaren
behoefte van het beleid. Dit zal nadien trouwens expliciet bevestigd
worden, wanneer de Vlaamse regering in het decreet betreffende de
armoedebestrijding%
\footnote{Ministerie van de Vlaamse gemeenschap (2003), \emph{Decreet 21 maart
2003 betreffende de armoedebestrijding}. Brussel, Belgisch Staatsblad
11/06/03.%
} aparte aandacht wijdt aan ervaringsdeskundigen in de armoede. Op
21 maart 2003 werd het decreet, op 1 stem na, unaniem goedgekeurd
in het Vlaamse Parlement.

Het decreet definieert een {}``ervaringsdeskundige in de armoede''
als een {}``persoon die armoede heeft ervaren, deze ervaring heeft
verwerkt en verruimd en via een opleiding houdingen, vaardigheden
en methoden kreeg aangereikt om de verruimde armoede-ervaring deskundig
aan te wenden in één of meerdere sectoren van de armoedebestrijding.''

In een aparte afdeling over {}``ervaringsdeskundigen in de armoede'',
bepaalt het decreet dat {}``in alle sectoren waarmee armen worden
geconfronteerd initiatieven worden genomen voor de tewerkstelling
van ervaringsdeskundigen in de armoede''. Verder regelt het decreet
dat {}``de Vlaamse regering organisaties voor coördinatie en toeleiding
tot de opleiding van ervaringsdeskundigen in de armoede kan erkennen
en subsidiëren. {[}...{]} De coördinatie bestaat in het scheppen van
de voorwaarden voor de organisatie van de opleiding, de tewerkstelling
van ervaringsdeskundigen, de sensibilisatie voor de opleiding en het
bewaken van de kwaliteit ervan.''

Door dit decreet wordt de \emph{opgeleide ervaringsdeskundige in armoede
en sociale uitsluiting} een decretaal bestaande functie en wordt in
het vooruitzicht gesteld dat deze ervaringsdeskundigen tewerkgesteld
zullen worden in alle sectoren waarmee armen te maken krijgen. Daarnaast
voorziet dit decreet ook in de mogelijkheid om de coördinatietaken
van coördinatieorganen als De Link te financieren.

Op 10 oktober 2003 werden de uitvoeringsbesluiten%
\footnote{Vlaamse regering (2003), \emph{Besluit van de Vlaamse regering tot
uitvoering van het decreet van 21 maart 2003 betreffende de armoedebestrijding}.
Brussel, Belgisch Staatsblad 24/11/03.%
} bij dit decreet gestemd. Deze uitvoeringsbesluiten bevestigen de
ambitie om ervaringsdeskundigen in te schakelen in alle sectoren waarmee
armen worden geconfronteerd. Artikel 23 van deze uitvoeringsbesluiten
bepaalt dat elke Vlaamse Minister binnen zijn beleidsdomein initiatieven
neemt inzake de tewerkstelling van ervaringsdeskundigen.

Nog in deze uitvoeringsbesluiten is bepaald dat er een permanent armoedeoverleg
(PAO) opgericht wordt, waaraan vertegenwoordigers van de verschillende
administraties van het ministerie van de Vlaamse Gemeenschap en van
de Vlaamse openbare instellingen deelnemen, evenals vertegenwoordigers
van het Vlaamse netwerk van verenigingen waar armen het woord nemen.
Het eerste formele overleg vond plaats op 19 januari 2004 en één van
de agendapunten had als onderwerp De Link vzw en de tewerkstelling
van opgeleide ervaringsdeskundigen in armoede en sociale uitsluiting.
Samen met de aanwezige ambtenaren werd een eerste aanzet gegeven om
te onderzoeken op welke manier men binnen de verschillende beleidsdomeinen
kan zorgen voor werkgelegenheid voor ervaringsdeskundigen.

Er zou kort na het indienen van het ontwerp van het decreet betreffende
de armoedebestrijding  in het Vlaams Parlement ook een voorstel van
decreet ingediend worden, dat ertoe strekte een ondersteuningsbeurs
toe te kennen aan personen in de opleiding tot ervaringsdeskundige
in de armoede en sociale uitsluiting. Het voorstel wilde tegemoetkomen
aan de vaststelling dat personen die de opleiding tot ervaringsdeskundige
volgen, omwille van hun armoedesituatie vaak een financiële drempel
ondervinden. Het was ingegeven door het moreel motief dat elke burger
de kans moet krijgen om zich voldoende te scholen met het oog op een
volwaardige integratie in de samenleving, een motief dat zijn vertaling
vindt in fundamentele mensenrechten, zoals het recht op onderwijs
en het recht op arbeid. Het voorstel strekte ertoe alle cursisten
die de opleiding volgen recht te geven op een ondersteuningsbeurs.
Het liep echter vast op de discussie over de vraag of de behandelde
materie ressorteerde onder de bevoegdheid van de Minister van Welzijn,
of een bevoegdheid betrof die gezamenlijk moest worden opgenomen door
alle ministers, bevoegd voor persoonsgebonden materies.

Desondanks blijft het beleid aandacht hebben voor armoedebestrijding
en de betekenis van ervaringsdeskundigen daarin. Het Vlaamse Regeerakkoord
van 2004 zegt hierover bijvoorbeeld: {}``Op het vlak van armoedebestrijding
en sociale cohesie moet Vlaanderen bij de top 5 van de EU-regios behoren.
Alle inwoners en doelgroepen hebben tijdens elke levensfase voldoende
ontwikkelingskansen en keuzemogelijkheden om op elk domein deel te
nemen aan het maatschappelijke leven.'' De Vlaamse regering stelt
volgende strategieën voorop om deze ambitieuze doelstelling te realiseren:
{}``We schakelen mensen die in armoede leven en hun organisaties
tijdig en structureel in bij de voorbereiding van het beleid;'' en
{}``Elk beleidsdomein heeft aandacht voor armoedebestrijding en risicoverlaging.
Daartoe doen de Vlaamse administratie en de diverse organisaties beroep
op ervaringsdeskundigen in armoede en sociale uitsluiting.''

Deze feiten illustreren dat de toegenomen beleidsaandacht voor de
armoedeproblematiek niet noodzakelijk garant staat voor een probleemloze
vertaling van die aandacht in concrete maatregelen. Het maakt het
ook gemakkelijker te begrijpen dat ondanks het feit dat armoede nadrukkelijk
op de beleidsagenda kwam te staan en er een ruim maatschappelijk en
politiek draagvlak groeide voor het concept ervaringsdeskundige, dit
toch niet kon beletten dat het ontwikkelen en uitbouwen van de opleiding
tot ervaringsdeskundige bij momenten onder erg precaire financiële
omstandigheden moest gebeuren. Het zou ruim vijf jaar duren alvorens
de financieringsstructuur voor het project, zoals die in paragraaf
\ref{eerste-ervaringen} op pagina \pageref{eerste-ervaringen} uitgetekend
staat, ook effectief operationeel was. In de tussentijd moest het
project in belangrijke mate trachten te overleven op onzekere en soms
erg laattijdig uitbetaalde projectsubsidies.


\subsection{In het werkveld bewijzen de eerste ervaringsdeskundigen hun nut}

In de vorige paragrafen kwam reeds ter sprake dat De Cirkel vanaf
zijn ontstaan in 1988 ten aanzien van het werkveld een voorbeeldfunctie
vervulde door het systematisch inschakelen in haar werking van armen
als ervaringsdeskundigen en hen daarin ook te erkennen als volwaardige
werknemers. Hierdoor kon het werkveld de waarde en de haalbaarheid
van het samenwerken met ervaringsdeskundigen eerst wat van een afstand
bekijken. Maar al heel snel werd de zinvolheid van het werken in een
tandem van een opgeleide deskundige met een ervaringsdeskundige door
sommige diensten en organisaties erkend, en vanuit diverse diensten
werd voor heel uiteenlopende concrete objectieven een beroep gedaan
op medewerkers van De Cirkel om op die wijze ook voor de eigen dienst
de meerwaarde te kunnen genieten van het betrekken van een ervaringsdeskundige.

Een belangrijke stap in het verder winnen van het werkveld voor het
idee\discretionary{-}{en}{\"en}goed van ervaringsdeskundigheid, werd
gezet toen Kind en Gezin als grote en gezaghebbende Vlaamse openbare
instelling in 1993 besliste om het werken met ervaringsdeskundigen
als methode binnen het begeleidingswerk met de gezinnen te integreren.
Zijn Raad van Bestuur officialiseerde deze beleidskeuze, waardoor
duidelijk het signaal gegeven werd dat de hele organisatie ervan overtuigd
was dat samen met ervaringsdeskundigen een meer kwaliteitsvolle dienstverlening
kon geboden worden.

Dit zijn slechts enkele feiten die aantonen dat het werkveld er klaar
voor was om het eigen functioneren kritisch te laten bevragen vanuit
het perspectief van de arme en meteen de deur openstelde om er zich
ook kwalitatief door te laten verdiepen.


\section{Veranderd bewustzijn}

Samenvattend kan men stellen dat voorafgaand aan de uitbouw van een
reguliere opleiding voor ervaringsdeskundigen zich op diverse maatschappelijke
niveaus een nieuw bewustzijn inzake armoedebestrijding ontwikkelde,
dat een duidelijke plaats inruilde voor de rol van de arme zelf daarin.

Maar tegelijk laat de voorgeschiedenis ook zien dat een aantal belangrijke
stappen gezet zijn in de evolutie van het denken over die rol van
de arme ten aanzien van de aanpak van zijn situatie. Nadat het duidelijk
geworden was dat de arme niet kon gezien worden als een object, als
een voorwerp van interventie, maar dat het daarentegen essentieel
is de arme als een partner te zien, heeft er zich nog een hele evolutie
voltrokken met betrekking tot de precieze aard van dit partnerschap.
Men kan eigenlijk vier opeenvolgende denkstappen onderkennen. Elk
van deze denkstappen heeft aanleiding gegeven tot concrete pilootinitiatieven
in het kader van de armoedebestrijding in Vlaanderen. De laatste stap,
het onderkennen van de nood aan een reguliere en permanente opleiding
voor professionele ervaringsdeskundigen in armoede en sociale uitsluiting,
is het logische sluitstuk van deze evolutie, die we hier schematisch
weergeven.

\begin{itemize}
\item In een eerste periode leerde men de arme vooral te zien als een partner
in de dialoog: hulpverlening aan personen in armoede werd niet meer
een kwestie van het geven van directieven, maar een kwestie van dialoog
met de arme. Dit staat geenszins in tegenstelling tot het feit dat
de hulpverleningsrelatie in essentie het partnerschap blijft definiëren.
De dagcentra in de bijzondere jeugdzorg De Touter en De Tandem kunnen
in dit verband als de corresponderende pilootinitiatieven worden aangeduid.
\item In een tweede periode ontdekte men de arme ook als een partner in
de hulpverlening en het onderzoek: de arme wordt als professional
ingeschakeld en vormt een tandem met de opgeleide deskundige, zij
het in een experimenteel kader. Hier vervulde De Cirkel de rol van
pilootinitiatief.
\item Als professionele partner blijkt de arme een eigen deskundigheid,
met name ervaringsdeskundigheid, in te brengen. Deze deskundigheid
berust op kennis en vaardigheden, die kunnen bevorderd, ontwikkeld
en verfijnd worden via een ad hoc opleiding. Het project Driearmenkruispunt
en het opleidingsproject dat door Kind en Gezin werd opgezet, gelden
als pilootinitiatieven in het kader van deze derde denkstap.
\item In een groot aantal maatschappelijke domeinen kan het inschakelen
van ervaringsdeskundigen een meerwaarde bieden in de strijd tegen
de armoede. Een dergelijke ruime maatschappelijke behoefte aan ervaringsdeskundigen
vereist een permanent uitgebouwde en structureel verankerde opleiding.
Hier valt het opleidingsproject te situeren dat door De Link wordt
geco\discretionary{-}{o}{\"o}rdineerd.
\end{itemize}
De voorgaande schets van de evolutie in het denken over partnerschap
van mensen die in armoede leven, is gemaakt vanuit het perspectief
van de methodiek ervaringsdeskundige in armoede en sociale uitsluiting.
Uiteraard is partnerschap geen exclusief kenmerk van deze methodiek.
Partnerschap is bijvoorbeeld evenzeer een belangrijk principe van
de dialoogmethode, zoals die toegepast wordt in de verenigingen waar
armen het woord nemen.

\newpage


\chapter{\label{projectontwikkeling}Projectontwikkeling}


\section{Haalbaarheidsstudie}

Nadat de beleidsbrief armoede 1998 van voormalig coördinerend Minister
armoede Leo Peeters de officiële start van een experiment inzake opleiding
en tewerkstelling van ervaringsdeskundigen in armoede aangekondigd
had, werd een ruime overleggroep samengesteld om de start hiervan
mogelijk te maken, voor te bereiden en op te volgen. De deelnemers
aan deze overleggroep waren beleidsverantwoordelijken, onderwijsdeskundigen
en onderwijsinstellingen, werkers uit alle sectoren in het werkveld,
waarmee armen te maken hebben, armenorganisaties en personen uit het
domein van wetenschap en onderzoek.

In een beperktere werkgroep werd zowel de opleiding tot ervaringsdeskundige
geconcipieerd als het totale maatschappelijke project van De Link
ontworpen. Deze werkgroep had evenwel niet alleen een conceptuele
functie. Hij had ook de opdracht de praktische haalbaarheid van het
project na te gaan en de concrete start ervan voor te bereiden. In
het kader van deze prospectie werden er vanuit het kabinet van de
coördinerend Minister armoede gesprekken aangegaan met bevoorrechte
getuigen in allerlei levensdomeinen waarmee armen te maken hebben.
Doel hiervan was een kader voor het werken met ervaringsdeskundigen
uit te tekenen en zicht te krijgen op de meest aangewezen functieomschrijving
voor ervaringsdeskundigen in de diverse mogelijke werkdomeinen. Contacten
waren er ook met beleidsactoren, werkgeversorganisaties en koepels
van voorzieningen, met als doel de mogelijkheden inzake beroepspraktijk
en tewerkstelling na te gaan. Er werden eveneens contacten gelegd
met potentiële financieringsbronnen voor het project: Ministerie van
Onderwijs, VDAB, Europees Sociaal Fonds, Stedelijk Impuls Fonds, Koning
Boudewijnstichting, Vlaamse Provincies en Vlaamse Gemeenschapscommissie.
Het was immers noodzakelijk om een financiële onderbouw voor de opleiding
tot ervaringsdeskundige te kunnen garanderen.

Tevens werden er gesprekken gevoerd met verenigingen waar armen het
woord voeren. Dit had als doel het begrip ervaringsdeskundige en de
opleiding toe te lichten. De gesprekken verliepen over het algemeen
positief, in die zin dat de verenigingen overtuigd waren van de waarde
van een dergelijke methodiek, hoewel er naar hun mening nog verder
over nagedacht moest worden. De belangrijkste inbreng verwachtten
ze daarbij van de verenigingen die er al het meest ervaring mee hadden.

Meerdere van deze verenigingen erkenden het belang van de methodiek
van het werken met ervaringsdeskundigen, maar hun opvattingen verschilden
over wat dit precies inhield, zowel wat visie in verband met ervaringsdeskundigheid
betreft, als met betrekking tot de rol en de functie van een ervaringsdeskundige.
Een aantal zag bijvoorbeeld eerder een beperkte rol weggelegd voor
ervaringsdeskundigen en dacht dat het best was hun functie te beperken
tot bemiddelaar in de welzijnssector, terwijl anderen deze functie
liever heel wat ruimer ingevuld zagen. Sommige verenigingen hadden
ook een afwijkende visie op ervaringsdeskundigheid. Zij zagen die
dan eerder als een kwaliteit van sommige personen, die daarom niet
via een opleiding verworven moest worden, maar gewoon inzetbaar was
via de participatie aan verenigingen waar armen het woord nemen en
op die manier ook verder ontwikkeld kon worden.

Over het begrip ervaringsdeskundige en over diens plaats en functie
heerste er binnen de verenigingen dus nog wel enige verdeeldheid.

Vanuit de initiatiefnemers voor de opleiding is men steeds veel belang
blijven hechten aan een goede communicatie met de verenigingen waar
armen het woord nemen om in dialoog de ideeën in verband met opgeleide
ervaringsdeskundigen verder uit te klaren en te verfijnen. Uiteraard
zijn deze verenigingen ook belangrijke partners op het terrein van
de armoedebestrijding, omdat zij een eigen methodiek inzake armoedebestrijding
vertegenwoordigen, die aanvullend is ten opzichte van de methodiek
van het werken met ervaringsdeskundigen. Daarenboven kunnen zij ten
aanzien van kandidaat-cursisten een toeleidersrol vervullen.

In de fase van prospectie werden eveneens contacten gelegd met bevoorrechte
getuigen in allerlei levensdomeinen waarmee armen te maken hebben.
Doel hiervan was het kader voor het werken met ervaringsdeskundigen,
de profilering en de functieomschrijving van ervaringsdeskundigen
in de diverse mogelijke werkdomeinen uit te tekenen en concreet in
te vullen.

Uit al deze gesprekken en contacten bleek steeds de enorme nood aan
ervaringsdeskundigen in het ruime werkveld en in uiteenlopende functies.
Dit werd trouwens bevestigd door twee studies die door het HIVA uitgevoerd
werden: \cite{Reg99} en \cite{Reg00}. Anderzijds wezen deze contacten
ook uit dat er in veel sectoren aan de basis nog heel veel vragen
leefden in verband met ervaringsdeskundigen: bestaan er indicatoren
die objectief de behoefte aan een ervaringsdeskundige in een bepaalde
werksetting kunnen aantonen? Welke effecten kan men van een ervaringsdeskundige
verwachten? Aan welke normen moet een ervaringsdeskundige beantwoorden?
En niet in het minst: zal de ervaringsdeskundige in de praktijk geen
bedreiging vormen voor een professionele taakuitoefening door de opgeleide
deskundige? Men wist dus nog te weinig wat men kon verwachten van
ervaringsdeskundigen en wat de meerwaarde ervan zou kunnen zijn. Toch
kon men ook al enkele aanwijzingen vinden voor een begin van een evolutie
in gunstige zin. In een beperkt aantal vernieuwende diensten kon men
een veel positievere grondhouding ten opzichte van ervaringsdeskundigen
aantreffen. Hoewel er ook daar nog veel vragen leefden, was men toch
vooral geneigd ervaringsdeskundigen te beschouwen als een unieke kans
om de kwaliteit van de geboden dienstverlening een niveau hoger te
tillen.

In de opleidingswereld werden enthousiaste reacties gevonden. Omwille
van hun specifieke onderwijservaring, werden de eerste verkennende
contacten gelegd met een aantal Sociale Hogescholen en een school
voor volwassenenonderwijs. IRIS Hogeschool Brussel, Erasmus Hogeschool
Brussel, Katholieke Hogeschool Leuven - afdeling Heverlee, Hogeschool
Gent - departement sociaal-agogisch werk, Arteveldehogeschool Gent,
het centrum voor volwassenenonderwijs VSPW Gent en de vormingsinstelling
Balans uit Gent toonden onmiddellijk interesse om actief mee te werken
aan de uitbouw van een opleiding voor ervaringsdeskundige in armoede.

Op basis van deze vaststellingen uit het haalbaarheidsonderzoek was
de oorspronkelijke initiatiefgroep geneigd om van start te gaan met
de opleiding onder de vorm van een experimenteerfase van 2 tot 3 jaar,
waardoor men na evaluatie van de experimentele opleidingservaringen
de inhoud van de opleiding zou kunnen laten groeien in de richting
van meer definitieve leerplannen en werkmethodes.

Ook met het oog op het verder warm maken van het werkveld achtte men
een experimenteerperiode welkom. Gedurende die periode zou men dan
ten behoeve van het werkveld een team van opgeleide ervaringsdeskundigen
ter beschikking kunnen stellen, zodat aan het werkveld kansen geboden
konden worden om met het inschakelen van ervaringsdeskundigen te experimenteren.
Men dacht er daarbij concreet aan om de eerste lichting afgestudeerde
ervaringsdeskundigen allemaal samen te brengen in een team om ze van
daaruit ter beschikking te stellen van het werkveld. Dit zou dan het
bijkomend voordeel hebben dat ervaringsdeskundigen maximaal kansen
konden krijgen om onder elkaar een intense uitwisseling te hebben
rond de eerste werkervaringen. Hierdoor zou het ook mogelijk worden
om te wachten met de uitbouw van de opleiding in haar volle capaciteit
tot op het ogenblik dat er vanuit het werkveld, op basis van de contacten
met de ervaringsdeskundigen uit het team, voldoende signalen zouden
komen, die wezen op een tewerkstellingsgarantie voor opgeleide ervaringsdeskundigen.

De overheid achtte het meest aangewezen om de resultaten van deze
experimentele fase af te wachten alvorens een definitieve regelgeving
terzake uit te werken.

Tenslotte speelde het gegeven dat ook de opleiding zelf uiteraard
moet kunnen beschikken over opgeleide ervaringsdeskundige begeleiders
een rol bij het kiezen voor een experimentele start. Slechts een zeer
beperkt aantal ervaringsdeskundigen had via alternatieve methodes
de kennis en vaardigheden verworven waarover een opgeleide ervaringsdeskundige
dient te beschikken. Meer bepaald bestonden deze alternatieve methodes
ofwel uit het volgen van een traject van diepteonderzoek binnen De
Cirkel vzw, ofwel uit het volgen van een opleiding in het kader van
het project Driearmenkruispunt, het reeds vermelde samenwerkingsproject
tussen De Cirkel en OCMW-Antwerpen, ofwel uit een beknopte opleiding
met een daaraan gekoppelde tewerkstelling als ervaringsdeskundige
binnen Kind en Gezin. Het was dus duidelijk dat de opleiding zelf
tijdens die experimentele fase maar een minimaal beroep op ervaringsdeskundigen
zou kunnen doen.

Via deze haalbaarheidsstudie verwierf men een meer heldere kijk op
de graad van complexiteit van het project. Niet in het minst was die
te wijten aan het grote aantal kernpartners dat er zeker bij betrokken
diende te worden, met name diverse overheidsinstanties, onderwijsinstellingen,
de actoren in het werkveld en armenorganisaties. Ook het beperkte
beschikbare potentieel aan reeds opgeleide ervaringsdeskundigen maakte
er de zaak niet gemakkelijker op. Maar de haalbaarheidsstudie had
vooral tot gevolg, dat men, ondanks de complexiteit van het project,
een grote stap dichter bij de concrete realisatie ervan gekomen was.


\section{Een basisplatform}

Aansluitend op de haalbaarheidsstudie werd een eerste stap gezet in
de richting van een experimentele uitbouw van de opleiding tot ervaringsdeskundige
in armoede. Die eerste stap was gericht op het uitwerken van een gemeenschappelijke
visie die door alle leden van de werkgroep gedeeld kon worden. Daarbij
werden inzichten en kenniselementen, die vooraf reeds op het terrein
ontwikkeld waren, ingebracht. Het is in dit verband dat aan De Cirkel
de vraag gesteld werd om een eerste voorzet te geven in functie van
het uitschrijven van profiel, plaats en functie van ervaringsdeskundigen.
Hieruit groeide het gezamenlijk gedragen concept van de opgeleide
ervaringsdeskundige.

De reeds eerder vermelde overleggroep bleef in deze periode de werkzaamheden
ter voorbereiding van de concrete start van de opleiding van een zekere
afstand opvolgen en zou stilaan vooral de rol van stuurgroep op zich
gaan nemen.


\subsection{\label{opgeleide-ervaringsdeskundige}Het concept opgeleide ervaringsdeskundige}

Eerder in dit handboek, namelijk in paragraaf \ref{invullingen-begrip-ervaringsdeskundige}
en meer in het bijzonder op pagina \pageref{invullingen-begrip-ervaringsdeskundige},
gingen we reeds in op het feit dat mensen met hun ervaringen inzake
armoede op uiteenlopende manieren naar buiten kunnen komen. Wanneer
het concept ervaringsdeskundige zo ruim opvat wordt, kan men ook vaststellen
dat men heel verschillende mogelijke maatschappelijke functies aan
een ervaringsdeskundige kan toekennen. Niet voor elk van deze functies
is een opleiding noodzakelijk.

Maar indien men de eigen armoede-ervaringen in een professioneel kader
wenst te kunnen aanwenden, dan is het noodzakelijk dat men als ervaringsdeskundige
duidelijk een zekere afstand kan nemen van zijn eigen problemen. Dit
vraagt tevens een grondige toetsing van eigen ideeën aan de armoede-ervaringen
van anderen. Een opleiding moet dus een basis bieden om inzicht te
krijgen in de eigen problemen en deze te kunnen verwerken om ze van
daaruit te kunnen gebruiken. Een opgeleide ervaringsdeskundige heeft
overigens niet enkel behoefte aan een opleiding omwille van het facet
verwerken van eigen ervaringen. Wie als professionele ervaringsdeskundige
aan de slag wil, moet ook op het vlak van kennis, vaardigheden en
houdingen de nodige bagage verwerven. Het proces van het verwerken
van de eigen ervaring heeft ook in dit verband een functie. Meer in
het bijzonder is dit voorwaardenscheppend om het verwerven van kennis,
vaardigheden en houdingen mogelijk te maken.

Men koos ervoor om zoveel mogelijk de term \emph{opgeleide ervaringsdeskundige}
te gaan gebruiken om op die manier een duidelijk onderscheid te maken
en aan te tonen dat het om ervaringsdeskundigen gaat, die via een
opleiding in staat gesteld werden hun eigen ervaringen te verwerken
en te verruimen en via die opleiding houdingen, vaardigheden en methoden
kregen aangereikt om die verruimde armoede-ervaring deskundig aan
te wenden in één of meerdere sectoren van de armoedebestrijding.

Overigens was men er toen reeds van overtuigd dat in functie van het
bevorderen van een professionele uitoefening van de functie van ervaringsdeskundige
een opleiding alleen niet kon volstaan. Evenzeer is het noodzakelijk
te voorzien in permanente navorming en supervisie. In een snel evoluerend
professioneel landschap geldt de vereiste van navorming en supervisie
trouwens voor zeer veel beroepscategorieën.


\subsection{Een beroepsspecifieke opleiding}

Tijdens de voorbereidingsperiode werd snel duidelijk dat het aangewezen
was om een opleiding te concipiëren met een beroepsgerichte finaliteit.
Een opleiding dus, waarvan het merendeel van de afstuderende cursisten
niet op doorstroming georiënteerd is, maar op het innemen van een
plaats op de arbeidsmarkt. In die zin moest ze ook opgevat worden
als een opleiding die ervaringsdeskundigen moest kunnen afleveren
die klaar zijn om hun plaats op de arbeidsmarkt in te nemen. Daarom
werd veel aandacht besteed aan het leggen van een duidelijk verband
tussen de inhoud van de opleiding en de rol en de functie van een
ervaringsdeskundige in het werkveld.

Maar net over de mogelijke functies, die de ervaringsdeskundige in
het werkveld zou kunnen hebben en over de wijze waarop de ervaringsdeskundige
in dit werkveld zou opereren, bleek toch nog een zekere onduidelijkheid
te bestaan.

Slechts een minderheid van de vragen waarmee men in functie van het
uittekenen van de opleiding zat, stonden in verband met de positie
en de functie van een ervaringsdeskundige op de \emph{tweede lijn}.
De wijze waarop die destijds in De Cirkel werd uitgebouwd, werd algemeen
aanvaard als een valabel uitgangspunt. In die tijd werd namelijk heel
geregeld door allerlei diensten en instanties een beroep gedaan op
de ervaringsdeskundigen van De Cirkel voor uiteenlopende tijdelijke
adviesopdrachten. Daardoor had men zich een redelijk duidelijk beeld
kunnen vormen van hoe het inzetten van ervaringsdeskundigen vanuit
de tweede lijn er in de praktijk kan uitzien. En dus was het ook niet
zo moeilijk om uit te maken wat de opleidingsnoden waren in functie
van een dergelijke rolinvulling. 

Wat het inschakelen van ervaringsdeskundigen op de \emph{eerste lijn}
en \emph{in regulier verband} betreft, was het beeld echter veel minder
duidelijk. Een belangrijke vraag, waarop niet onmiddellijk een antwoord
beschikbaar was, luidde: {}``Moet de opleiding toewerken naar een
ervaringsdeskundige op de eerste lijn die functioneert als superhulpverlener,
of is dit onmogelijk gezien de realiteit van de armoedeproblematiek
en moet de opleiding dus eerder uitgaan van een ervaringsdeskundige
die als een aparte functie naast de opgeleide deskundige staat?''.

Dit was een moeilijk uit te klaren vraagstuk omdat het naar de kern
gaat, waar het de positie van een ervaringsdeskundige betreft. Daarenboven
maakte de diepe bekommernis om personen die in armoede leven, het
vraagstuk tot een erg geladen onderwerp. Uiteindelijk werd gekozen
voor een concept dat de rol van de ervaringsdeskundige duidelijk als
complementair zag ten opzichte van de rol van de opgeleide deskundige.

Eens dit was uitgeklaard, kon men op basis van het voorlopige concept
over het profiel van de ervaringsdeskundige en zijn functie en positie
in het werkveld, werk gaan maken van het uittekenen van een concept
van de opleiding zelf. In een eerste fase werd bepaald wat de precieze
inhoud moest worden van de opleiding tot ervaringsdeskundige in armoede
en sociale uitsluiting. In een tweede fase werd dan de vorm van de
opleiding vastgelegd en tenslotte werden in een derde fase organisatorische
aspecten, zoals inplanting en omkadering uitgeklaard. Op al deze vlakken
moesten in de voorbereidingsperiode uiteraard nog diverse punten nader
onderzocht en verder gepreciseerd worden om op die manier te komen
tot een gemeenschappelijke basis met alle betrokken actoren, waaronder
de beperkte werkgroep, de ruimere overleggroep, inrichtingen van het
volwassenenonderwijs, enzovoort.


\section{Weerstanden}


\subsection{Conceptuele scepsis}

Niet alle discussies die tijdens de voorbereidingsfase onder de betrokken
partners werden gevoerd kunnen herleid worden tot het verder uitklaren
en verduidelijken van de specificiteit van de functie van ervaringsdeskundige
in armoede en de aard van de opleiding die daarvoor vereist is.

In de sector armoedebestrijding bestond lang geen unanimiteit over
het concept ervaringsdeskundige. Sommigen stelden bijvoorbeeld de
behoefte aan opgeleide ervaringsdeskundigen in vraag. Hiervoor gaven
we reeds aan dat de behoefte gevoeld werd om de term opgeleide ervaringsdeskundige
te gaan gebruiken, omdat er heel diverse meningen leefden over wat
de functie van een ervaringsdeskundige zou kunnen zijn. In sommige
opvattingen werd de ervaringsdeskundige een heel beperkte rol toebedeeld.
Vanuit een dergelijk perspectief vond men het eigenlijk niet noodzakelijk
om daarvoor een opleiding te voorzien.

Sommigen waren ook gekant tegen het inrichten van een opleiding, omdat
ze het inschakelen van opgeleide ervaringsdeskundigen niet de juiste
aanpak vonden op het vlak van armoedebestrijding. Armen, zo luidde
de argumentatie, hebben vooral behoefte om als groep, dus in hun hoedanigheid
van georganiseerde burger, het woord te nemen en de dialoog te voeren.
De taak om deze arme burgers op vrijwillige basis te organiseren en
hen zodoende een stem te geven, behoort de armenorganisaties toe.
Als er al sprake moet zijn van zoiets als ervaringsdeskundigheid,
wilden voorstanders van deze mening ervaringsdeskundigheid eerder
definiëren als een vorm van vrijwillig opgenomen engagement, als een
soort burgerfunctie. Het volgen van een opleiding en het opnemen van
een professionele functie zouden daarentegen dermate ingrijpende veranderingen
teweeg brengen bij de betrokkene, dat men de opgeleide ervaringsdeskundige
niet zonder meer nog langer kon blijven beschouwen als arme. 

Deze opvatting en de ermee gepaard gaande argumentatie kwam men overigens
niet enkel tegen ten tijde van het concipiëren van de opleiding voor
ervaringsdeskundigen. Ook nadien kwam ze onder diverse vormen nog
geregeld opnieuw ter sprake.

Ervaringsdeskundigen zouden volgens deze opvatting door hun opleiding,
en daarna via hun professionele tewerkstelling, stilaan de band met
de eigen armoede-ervaring verliezen. Men veronderstelt met andere
woorden dat bij de opgeleide ervaringsdeskundige stilaan de herinnering
aan de eigen armoede-ervaring vervaagt. De nu nog beperkte ervaring
met opgeleide ervaringsdeskundigen spreekt dit evenwel tegen. Diepe
armoede is dermate indringend dat men deze ervaring zijn leven lang
meedraagt. De opleiding draagt er enkel toe bij dat men de eigen pijn
leert verwerken en dat men doorheen het unieke van elk armoedeverhaal
de fundamentele componenten leert zien van de uitsluitingservaring,
die armoede heet.

Formuleren sommige sceptici het veronderstelde verlies van verbondenheid
met de eigen armoede-ervaring als centraal punt van kritiek, dan benadrukt
een variante op dit scepticisme vooral het vermeende verlies van de
status van arme bij wie een opleiding tot ervaringsdeskundige volgt.
Ervaringsdeskundigen zouden door hun opleiding en hun daardoor verhoogde
kansen op een reguliere tewerkstelling hun status van arme verliezen
en daardoor niet langer een arme onder de armen zijn, en dus door
mensen in de armoede niet langer als lotgenoot erkend worden. Ook
dit blijkt in de werkelijkheid niet te kloppen. Een van de meest prominente
voordelen van het werken met ervaringsdeskundigen, zoals die door
diensten aangehaald wordt, is het drempelverlagend effect en het beter
contact met de doelgroep, precies dankzij het feit dat de doelgroep
de ervaringsdeskundige ziet als een van hen.

Ongeacht de vraag of de veronderstellingen waarop dit scepticisme
wordt gebouwd wel met de werkelijkheid overeenstemmen, kan men ook
fundamentele vraagtekens plaatsen bij de uitgangspunten van waaruit
het lijkt te vertrekken.

Enerzijds lijkt het erop dat men niet wil erkennen dat mensen, die
van in de vroege jeugd in armoede hebben geleefd, daardoor over unieke
competenties beschikken, die de samenleving in haar strijd tegen armoede
broodnodig heeft. Dit wekt de indruk dat men zich er niet mee kan
verzoenen dat andere groepen uit de bevolking over competenties kunnen
beschikken, waarover men zelf niet beschikt. Overigens wekken het
scepticisme en de weerstand tegen het opleiden van ervaringsdeskundigen
ook de indruk dat men het recht van sommige bevolkingsgroepen om hun
competenties via een opleiding te ontwikkelen, in twijfel trekt. 

Anderzijds wekt het scepticisme de indruk dat het eigenlijk niet menens
is met de strijd tegen onrecht en uitsluiting. In het licht van het
feit dat armoede moet gezien worden als een fundamenteel onrecht,
kan men onder geen enkel beding van iemand verlangen dat hij dit onrecht
blijft ondergaan. En als de opleiding tot ervaringsdeskundige er dan
in slaagt om in het leven van de opgeleide ervaringsdeskundige de
cirkel van maatschappelijke uitsluiting en fundamenteel onrecht te
doorbreken, dan wordt in hoofde van de betrokkene eindelijk recht
gedaan, en heeft de samenleving niet meer dan enkel zijn plicht gedaan
door te investeren in het doorbreken van uitsluitingsdynamieken die
ze zelf mee in stand houdt. De opleiding leidt dan naar een situatie
waarin beide partijen, opgeleide ervaringsdeskundige enerzijds en
samenleving anderzijds, quitte staan. Ze leidt met andere woorden
naar een situatie waarin een reeds lang aanwezig onrecht eindelijk
opgeheven wordt.

En waar in andere omstandigheden een samenleving die in een opleiding
investeert op morele gronden voor zichzelf met recht een zekere return
mag verwachten van deze investering, ligt dit dus zelfs ten aanzien
van de opgeleide ervaringsdeskundige geenszins even duidelijk. Hier
lijkt de morele keuzevrijheid van de ervaringsdeskundige met betrekking
tot de vraag hoe hij zijn nieuw verworven competenties zal aanwenden,
groter te zijn. Uit het feit dat ten aanzien van hem een onrecht eindelijk
werd teniet gedaan, ontstaat in hoofde van de arme immers geen vorm
van af te lossen schuld tegenover de samenleving.

In die zin is er wellicht niet eens sprake van een morele verplichting
voor deze ervaringsdeskundige om de verworven competentie in combinatie
met de eigen levenservaring actief in te zetten bij het ondersteunen
van diensten en organisaties om oplossingen aan te reiken voor de
problemen van diegenen die de uitsluiting wel nog steeds dagelijks
moeten ondergaan. Wat niet belet dat de overgrote meerderheid van
de afgestudeerde ervaringsdeskundigen wel degelijk heel sterk gemotiveerd
is om zijn bijdrage te leveren aan het maatschappelijk project om
armoede verder terug te dringen.

In de hierboven weergegeven gedachtegang ziet men de opleiding tot
ervaringsdeskundige heel sterk als een waardevolle methodiek om in
het leven van de cursisten voor een belangrijk breekpunt te zorgen,
dat de betrokkenen in staat kan stellen om aan de armoedespriraal
te ontsnappen.


\subsection{Weinig soepele structuren}

In de voorbereidingsperiode werd men dus geconfronteerd met een zeker
inhoudelijk scepticisme. Het is een opmerkelijk feit dat tijdens die
voorbereidingsperiode eveneens nogal wat technisch-structurele barrières
werden opgeworpen. Onderwijstechnisch werd geargumenteerd dat het,
gezien de bestaande regelgeving, niet zo maar mogelijk was te praten
in termen van een aparte reguliere opleiding voor ervaringsdeskundigen
en dat er misschien moest gedacht worden aan een bijkomende module
in het kader van een reeds bestaande opleidingsvorm.

Verder werd er op gewezen dat het volgens de regels een vereiste is
dat een opleiding minimaal twee jaar duurt om erkenning en financiering
door het Ministerie van Onderwijs te kunnen genereren. Anders is het
een bijscholing die volgens de geldende reglementering ofwel thuishoort
onder de bevoegdheid van de VDAB, ofwel wordt ingericht door een onderwijsinstelling
of door een vormingsinstelling, eventueel in een samenwerkingsverband
met een onderwijsinstelling, op vraag van een bepaalde bedrijfssector,
zonder dat daarvoor onderwijsmiddelen kunnen gegenereerd worden. Indien
men voor de opleiding tot ervaringsdeskundige zou opteren voor een
formule van bijscholing die aangehecht wordt aan een onderwijsinstelling
of ingericht wordt door een vormingsinstelling, dan heeft dit tot
gevolg dat het van groot belang is goed uit te klaren wat het reëel
engagement van de betrokken instelling is. En vermits voor een dergelijke
formule bij het Ministerie van Onderwijs geen middelen kunnen gegenereerd
worden, wordt dit engagement finaal uitgedrukt in termen van de financiële
middelen die de instelling zelf bereid is in het kader van haar enveloppe
te reserveren voor die bijscholing. Waarmee niet met zo veel woorden
werd gezegd dat financiële beslommeringen wel eens een grote hinderpaal
zouden kunnen gaan vormen.

Het leek er op een bepaald moment wel op alsof alle denkpistes vakkundig
werden afgeblokt met reglementaire spitstechnologie.

Deze opstelling kwam bij de initiatiefnemers voor het opstarten van
een opleiding tot ervaringsdeskundige over als erg rigide, vooral
als men ze plaatst tegen de achtergrond van een toch eerder moeizaam
verlopende en weinig geslaagde democratisering van de toegang tot
het onderwijs. Daarenboven werd in die periode door wetenschappelijk
onderzoek nog maar eens onomstotelijk aangetoond dat armoede een dominante
factor is in het bepalen van een onderwijsloopbaan \cite{Nic01}.
In een dergelijke context zou men niet geneigd zijn om in onderwijsbeleidsmiddens
een rigide opstelling te verwachten. Integendeel zou men verwachten
om er net een heel grote bereidheid aan te treffen om nieuwe initiatieven,
zoals de opleiding tot ervaringsdeskundige, te verwelkomen. Zo'n initiatieven
kunnen immers nieuwe perspectieven openen op een betere toegankelijkheid
en daarmee in een overgangsperiode de weg helpen bereiden voor structurele
aanpassingen.


\section{Kiezen voor een institutioneel kader}

Ondanks de institutionele stroefheid, waarmee men geconfronteerd werd,
stond nooit ter discussie dat ook personen die in armoede leven recht
hebben op een opleiding en op een reguliere tewerkstelling als ervaringsdeskundige.
Of dit dan bij voorkeur gerealiseerd moest worden via een parallel
circuit, dus naast de reguliere opleidingen voor welzijnswerkers en
hulpverleners en via een geëigend toeleidingsprogramma tot de arbeidsmarkt,
was aanvankelijk veel minder duidelijk.

Tegen een apart circuit pleitte in elk geval het feit dat in de huidige
samenleving heel veel belang gehecht wordt aan diploma's. Een korte
en specifieke spoedopleiding tot ervaringsdeskundige, die dan het
statuut van bijscholing zou hebben, zou tot gevolg kunnen hebben dat
ervaringsdeskundigen, die een dergelijke opleiding volgden, toch niet
als vol zouden aanzien worden door hulpverleners, welzijnswerkers
en leerkrachten waarmee zij op de eerste lijn zouden moeten samenwerken.

In dat geval zou er een dynamiek kunnen ontstaan waarbij de ervaringsdeskundige
in de werksituatie als klusjesvrouw of klusjesman misbruikt wordt
voor al het vuile werk dat de opgeleide deskundige het minst graag
doet. Een ander mogelijk onwenselijk effect van de onvolwaardige positie
van de ervaringsdeskundige zou kunnen zijn dat de opgeleide deskundige,
die met die ervaringsdeskundige samenwerkt, zich zelf nu helemaal
zou vrijgesteld voelen van de noodzaak om zich te bekommeren om reële
oplossingen voor de vragen en problemen van de cliënten. Een ervaringsdeskundige
naast een opgeleide deskundige op de eerste lijn zou dan door de opgeleide
deskundige als alibi misbruikt kunnen worden om de eigen houding ten
opzichte van armoede niet te hoeven bijsturen. En de zwakke positie
van de ervaringsdeskundige zou hem weinig speelruimte bieden om hierin
openingen te forceren.

Deze vrees voor averechtse effecten bij het introduceren van ervaringsdeskundigen,
die via een specifieke spoedopleiding gevormd zouden worden, werd
ingegeven door de niet onverdeeld gunstige ervaringen met projecten
inzake interculturele bemiddeling in de gezondheidszorg en in de ziekenhuizen,
die in die tijd liepen onder de begeleiding van de coördinatiecel
Interculturele Bemiddeling van het Ministerie van Sociale Zaken, Volksgezondheid
en Leefmilieu. Deze projecten leidden tot de vorming van een aantal
intercultureel bemiddelaars via een kortdurende opleiding. Naar aanleiding
van deze projecten stelde de Interdepartementale Commissie Etnisch-culturele
Minderheden (ICEM) van het Ministerie van de Vlaamse Gemeenschap zich
in zijn jaarverslag 1999 de vraag of men de interculturele bemiddelaars
wel terecht beschouwt als professionele medewerkers, en of men hen
niet eerder moet zien als bevoorrechte vrijwilligers, die in een tandem
met de professionele kracht tot een meerwaarde in de hulpverlening
leiden.

Het feit dat deze vraag gesteld werd, toonde aan dat de intercultureel
bemiddelaars er niet in waren geslaagd om een volwaardig statuut en
een evenwaardige positie te verwerven. De vrees dat het ook met ervaringsdeskundigen
eenzelfde kant zou kunnen opgaan, indien te weinig aandacht zou gaan
naar een degelijke opleiding, werd nog versterkt door het feit dat
het aangehaalde jaarverslag van de ICEM zelf expliciet de parallel
trok met ervaringsdeskundigen in armoede en sociale uitsluiting. Het
blijft evenwel een open vraag of de uitsluitingsproblemen, waarmee
migranten geconfronteerd worden, niet dermate verschillend zijn van
die van personen in de armoede, dat het vergelijken van oplossingsstrategieën
voor beide groepen misschien niet aangewezen is.

Bij het zoeken naar een passend institutioneel kader dienden er zich
niet enkel argumenten aan die pleitten tegen een kortdurende spoedopleiding.
Sterke argumenten ten gunste van het integreren van de opleiding tot
ervaringsdeskundige in armoede in het reguliere opleidingscircuit
werden geleverd door de positieve ervaringen die men reeds sporadisch
had met personen in de armoede, die een VLOD-opleiding tot opvoeder
met gunstig gevolg beëindigden. In hun tewerkstellingsplaats blijken
deze personen, gezien hun specifieke ervaringsachtergrond, een enorme
meerwaarde te betekenen. Vanuit die meerwaarde slagen zij er vaak
in binnen de organisatie een procesverandering inzake visie en aanpak
op gang te brengen. Een dergelijke opgeleide kansarme blijkt in de
praktijk in zekere zin een superhulpverlener te zijn, die de eigen
ervaringskennis toevoegt aan de professionele deskundigheid, die hij
in zijn opleiding verworven heeft.

Naast dit proefondervindelijk argument is er ook nog een krachtig
ideëel argument ten gunste van het integreren van de opleiding tot
ervaringsdeskundige in het reguliere onderwijs. Indien we armen niet
toeleiden tot de reguliere sector betekent dit in feite dat we niet
alleen geen werk maken van de reële democratisering van het onderwijs,
maar ook dat we mensen die in armoede leven, op de arbeidsmarkt geen
volwaardige kansen bieden. Internationaal vergelijkend onderzoek heeft
aan het licht gebracht dat Vlaanderen een erg rigide arbeidsmarkt
heeft, waar behaalde diploma's de deur naar tewerkstelling en inkomen
openen \cite{VDam97}. Voor wie niet over een diploma beschikt, blijft
die deur onherroepelijk dicht. Niet-reguliere opleidingen, bijscholingen
en praktijkervaring, de zogenaamde elders verworven competenties,
zijn blijkbaar niet in staat om ernstig tegengas te geven tegen het
allesoverheersend gewicht dat op de arbeidsmarkt nog steeds toegekend
wordt aan het behaalde diploma.

In deze context valt het te begrijpen dat er een aanzienlijke commotie
ontstond rond het feit dat het zogenaamde Onderwijsdecreet XIV, in
het kader van een vereenvoudiging en harmonisatie van de terminologie
van de studiebewijzen, voorzag in het feit dat in het volwassenenonderwijs
aan de cursisten niet langer een diploma maar wel een certificaat
zou uitgereikt worden. Een delegatie van cursisten die in het laatste
semester van de opleiding tot ervaringsdeskundige zat, ging op het
kabinet van de minister van onderwijs toelichten hoezeer ze bevreesd
was voor de mogelijke nadelige gevolgen van dit voornemen voor zichzelf
en voor zijn kansen op tewerkstelling. De cursisten hechtten heel
veel belang aan de maatschappelijke erkenning die via de uitreiking
van een diploma wordt uitgedrukt. De vrees bestond dat een certificaat
lang niet diezelfde maatschappelijke waardering zou genieten, omdat
het een nieuw en nog geenszins ingeburgerd studiebewijs betreft. Daarom
waren ze er van overtuigd dat een certificaat hen niet enkel veel
minder persoonlijke voldoening zou schenken en minder erkenning in
hun directe omgeving zou opleveren, maar ook hun positie op de arbeidsmarkt
veel zou verzwakken. Op basis van deze argumentatie werd in de uiteindelijke
tekst van het onderwijsdecreet XIV voorzien in het feit dat gedurende
een overgangsperiode aan cursisten die de opleiding met goed gevolg
beëindigen, naast een certificaat ook een diploma kan uitgereikt worden.

Deze ontwikkelingen, die zich afspeelden kort voordat de eerste lichting
cursisten afstudeerde, onderstreepten dat men er destijds in de fase
van de projectontwikkeling heel terecht voor gekozen had om de opleiding
tot ervaringsdeskundige als een reguliere opleiding in te richten.
Toch maakte men zich in die voorbereidingsfase zorgen dat een dergelijke
principiële keuze alleen niet zou volstaan. Gezien de realiteit van
de armoedeproblematiek liet het zich aanzien dat een reguliere opleiding
zonder meer slechts voor een minderheid een haalbare kaart zou zijn.
Diepe armoede schept op maatschappelijk en op schools gebied zo een
enorme achterstelling dat men sowieso uit de boot valt voor de bestaande
opleidingen. Werken aan een reële democratisering van het onderwijs,
waardoor deze achterstelling weggewerkt zou kunnen worden, is inderdaad
een fundamentele opdracht, maar een opdracht waarvan de realisatie
slechts op lange termijn valt te verwachten.

Intussen moesten op korte termijn oplossingen gevonden worden voor
het inrichten van een opleiding tot ervaringsdeskundige, zodat men
een aanvang zou kunnen nemen met het werken aan het overbruggen van
de missing link.

Bij het maken van een keuze op institutioneel-organisatorisch vlak
heeft men zich laten leiden door de bekommernis dat men moest kunnen
vrijwaren dat opgeleide ervaringsdeskundigen de keuzemogelijkheid
behielden om, wanneer ze dit zouden wensen, uit de functie van opgeleide
ervaringsdeskundige te stappen zonder meteen ook alle kansen op een
andere tewerkstelling in het regulier arbeidscircuit te hypothekeren.
Dit is een belangrijke reden waarom de keuze uiteindelijk viel op
het opstarten van de opleiding tot ervaringsdeskundige in armoede
en sociale uitsluiting als een reguliere opleiding binnen het volwassenenonderwijs.

Het organiseren van de opleiding binnen het reguliere circuit berust
dus op een bewuste keuze. Gezien de programmastop die toen van kracht
was in het volwassenenonderwijs, opteerde men er daarenboven voor
om de opleiding vast te haken aan een opleiding met een algemene finaliteit,
namelijk de opleiding Jeugd- en Gehandicaptenzorg, zij het met een
geëigende aanpak en met inhouden toegespitst op de armoederealiteit.
Behalve het feit dat cursisten daardoor kansen behouden op een andere
tewerkstelling dan die in een functie van ervaringsdeskundige, bood
dit ook het voordeel dat ze desgewenst naar andere opleidingen konden
overstappen.

Daarenboven gaf dit aanhaken bij een bestaande opleiding uit het volwassenenonderwijs
het voordeel dat men niet de hele procedure moest doorlopen om voor
de opleiding een erkenning te krijgen bij het Ministerie van Onderwijs.
Hierdoor hadden cursisten op het ogenblik dat ze in de opleiding instapten
reeds de zekerheid dat ze bij het beëindigen ervan een regulier attest
in handen zouden hebben. Later zou men nochtans ervaren dat deze strategische
keuze ook een keurslijf vormde en hinderlijk was om vrijuit te kunnen
gaan voor een opleidingscurriculum dat zich volledig toespitste op
de kerncompetenties van een ervaringsdeskundige.

Ondanks het feit dat de strategische keuzes bij de start van de opleiding
na grondig overleg waren gemaakt, bleef men in de eerste cursistengroepen
geregeld vragen horen naar meer duidelijkheid. Zo signaleerden cursisten
onder meer de behoefte aan meer duidelijkheid over de situering van
de opleiding tegenover andere opleidingen en over de onderlinge relatie
tussen deze opleidingen. Cursisten bleven zich onder meer onzeker
voelen over de betekenis van deze opleiding als instap in het opleidingscircuit
en als mogelijke opstap naar verdere opleidingen.

In onderwijsterminologie zou men kunnen stellen dat de cursisten zich
vragen stelden over het civiel effect van de opleiding. Civiel effect
heeft namelijk betrekking op de rechten die aan een certificaat ontleend
kunnen worden, zoals bijvoorbeeld de toelating tot beroepsgroepen,
de toelating tot opleidingen, de inschaling binnen een CAO, en op
de arbeidsmarktpositie die men ermee verwerft.

Cursisten stelden zich deze vragen niet ten onrechte, aangezien het
slechts mogelijk is om hierover na verloop van tijd meer duidelijkheid
te krijgen. Als het bijvoorbeeld gaat over het recht om tot andere
opleidingen toegelaten te worden, veronderstelt dit dat grondig geanalyseerd
wordt waar de eindtermen van de opleiding tot ervaringsdeskundige
kunnen aansluiten bij de starttermen van andere opleidingen. En een
dergelijke analyse vergt zijn tijd, net zoals dit het geval is met
het verwerven van een duidelijk zicht op andere rechten, die verbonden
zijn aan het behalen van het certificaat van ervaringsdeskundige.
In het werkveld manifesteerde zich dit bijvoorbeeld via de onzekerheid
over de inschaling van ervaringsdeskundigen.

Een ander facet van het institutionaliseringsvraagstuk betreft het
verwerven van maatschappelijke erkenning voor ervaringsdeskundigen
als een nieuwe beroepsgroep. Zo een erkenning kan zich bijvoorbeeld
vertalen in het bestaan van een beroepsprofiel, in een bescherming
van de titel van ervaringsdeskundige, in het uitwerken van geëigende
loonschalen, enzovoort. Maar ook dit is een proces dat zijn tijd vergt.
Dit neemt niet weg dat zelfs de eerste cursistengroepen hieromtrent
reeds hun bekommernis duidelijk maakten. Zo uitten ze heel concreet
hun bezorgdheid over het feit dat ook zij, als beroepsgroep, behoefte
zouden hebben aan navorming, eens ze afgestudeerd zouden zijn, terwijl
hen op dat vlak nog geen duidelijke antwoorden gegeven konden worden.
Dit neemt niet weg dat De Link vrij vroeg aanzienlijke inspanningen
geleverd heeft om heel wat vragen in verband met de tewerkstelling
van ervaringsdeskundigen, met inbegrip van de mogelijkheid tot navorming,
aan te pakken.


\section{Opstarten als experiment}

Naarmate het opleidingsproject meer concrete vorm kreeg, werd het
des te duidelijker dat het zou starten onder de vorm van een experiment.
Dit betekende niet dat het uitwerken van leerdoelen en de omschrijving
ervan in de vorm van eindtermen verwaarloosd werd. Een eerste versie
was immers al klaar vooraleer de eerste cursistengroep van start ging.
Ze was gebaseerd op een analyse van de vaardigheden en de kennis inzake
armoede, waarover een ervaringsdeskundige moet beschikken. Deze elementen
werden vervolgens gekoppeld aan de vakken die in de opleiding jeugd-
en gehandicaptenzorg gedoceerd worden. In de loop van de experimentele
periode werden de leerdoelen en eindtermen van de opleiding tot ervaringsdeskundige
dan verder verfijnd en geregeld bijgesteld.

Binnen een vrij korte tijdspanne werd de concrete start voorbereid.
Ambities waren om enerzijds ook reeds aan de eerste groep cursisten
een degelijk uitgewerkte opleiding aan te bieden, maar anderzijds
ook om voldoende soepel gestructureerd te blijven en goed omkaderd
te zijn om adequaat te kunnen inspelen op vragen en problemen, die
zich gedurende de eerste jaren ongetwijfeld zouden stellen. Ook de
scholen, die voor de opleiding interesse betoonden, beklemtoonden
hun behoefte aan een dynamische experimenteerfase. En ondanks het
feit dat steeds duidelijker werd dat de scholen voor het opstarten
van dit opleidingsinitiatief niet vanaf het eerste jaar over extra
middelen zouden kunnen beschikken, en dus vanuit eigen middelen in
de opleiding zouden moeten investeren, bleef hun interesse overeind.

Het was in deze experimentele context overduidelijk dat het van groot
belang was te kiezen voor een kleinschalige start. Dit betekende meteen
dat niet alle onderwijsinstellingen, die interesse hadden laten blijken
om te participeren aan de uitbouw van de opleiding, concreet met een
cursistengroep van start konden gaan. Via het installeren van een
stuurgroep, waarin ze wel allemaal konden participeren, zou de competentie
die ze te bieden hadden, beschikbaar blijven voor De Link en bleef
het voor de instellingen mogelijk om mee te delen in de ervaringskennis
die in het praktijkexperiment opgedaan werd.

Het criterium vertrouwd zijn met niet-traditionele studentengroepen,
zoals bijvoorbeeld in de opleiding Jeugd- en Gehandicaptenzorg het
geval is, gold als een belangrijk element met het oog op het maken
van een goede keuze bij het aanduiden van de scholen waarin de eerste
cursistengroepen zouden starten. Vertrouwd zijn met dit soort studenten
is net zo belangrijk als het bezitten van onderwijsdeskundigheid.
Daarom werd voor het verankeren van de opleiding ten experimentele
titel gekozen voor een combinatie van twee onderwijsinstellingen.
Enerzijds werd de opleiding inhoudelijk en formeel-organisatorisch
gekoppeld aan een instelling in het volwassenenonderwijs, onder meer
omdat deze instellingen vertrouwd zijn met ervaringsgerichte methodieken.
Anderzijds werden voor het huisvesten van de cursistengroepen afspraken
gemaakt met een sociale hogeschool te Gent en te Brussel, omdat men
de mogelijkheid om te experimenteren met het idee van kruisbestuiving
met toekomstige hulpverleners wilde uitproberen.

Over heel wat andere aspecten bleven nog vragen bestaan waarop nog
tijdens de voorbereiding minstens een tijdelijk antwoord moest worden
geformuleerd. Vragen over diverse facetten van de werving en selectie
van cursisten. Maar ook vragen, die verband hielden met het doelpubliek
van de opleiding en de organisatorische consequenties die dit met
zich meebracht. Bijvoorbeeld: hoeveel cursisten zou men moeten toelaten
tot het basisjaar van de opleiding als men voor de vervolgjaren groepen
van 12 cursisten op het oog had? Zouden cursisten een vergoeding krijgen
voor de extra kosten die het volgen van de opleiding met zich zou
meebrengen? Hoe zou men omgaan met babysit-kosten, verplaatsingskosten,
cursusmateriaal, maaltijden? Welke garantie op tewerkstelling na het
beëindigen van de opleiding zou men de cursisten kunnen geven?


\section{Een reguliere opleiding}

Zoals we hiervoor toelichtten, heeft men ervoor gekozen om de opleiding
tot ervaringsdeskundige in armoede en sociale uitsluiting te organiseren
als een reguliere opleiding met een algemene finaliteit en die uitzicht
geeft op een diploma. Bij de start van de eerste cursistengroepen
werd door het Ministerie van Onderwijs bevestigd dat de enige mogelijkheid
om een opleiding aan te bieden die aan deze vereisten beantwoordde,
er inderdaad in bestond om ze te organiseren binnen het Volwassenenonderwijs,
en meer bepaald binnen de bestaande opleiding Jeugd- en Gehandicaptenzorg,
een afdeling van het studiegebied personenzorg in het onderwijs voor
sociale promotie op het niveau hoger secundair onderwijs. Door een
opleidingsstop, die destijds in het volwassenenonderwijs gold, was
het uitbouwen van een nieuwe opleidingsrichting, zelfs als men een
dergelijke optie theoretisch zou overwegen, niet mogelijk.

Door deze keuze gaf de opleiding, zoals die door de eerste cursistengroepen
werd doorlopen, uitzicht op het certificaat Jeugd- en Gehandicaptenzorg,
met als toevoeging de specifieke vermelding {}``Ervaringsdeskundige
in de armoede en sociale uitsluiting''. Deze formulering werd door
cursisten niet eenduidig geapprecieerd. Sommigen voelden er een grote
fierheid bij, anderen ervaarden het als een erg zware en stigmatiserende
bewoording, zodat men er nog een extra stempel bij kreeg.

Het uitgereikte certificaat is een studiebewijs van het hoger secundair
technisch onderwijs met beperkt leerplan. Het feit dat de opleiding
tot het volkomen nieuwe beroep van ervaringsdeskundige gekoppeld werd
aan een reeds lang bestaande opleiding had de meerwaarde dat de cursisten
toegang kregen tot een polyvalent diploma dat diverse voordelen biedt:

\begin{itemize}
\item Het opent mogelijkheden tot tewerkstelling in de ruimere zorgsector.
\item Er is een vastgestelde verloning.
\item Het maakt een doorstroming naar het hoger onderwijs van het korte
type mogelijk na het volgen van een opleiding algemene vorming.
\end{itemize}
Het feit dat het uitreiken van een algemeen diploma als mogelijk nadeel
zou kunnen hebben dat de specifieke kwalificatie inzake ervaringsdeskundigheid
erg onduidelijk zou worden en dit misschien tot verwarring zou kunnen
leiden, werd opgevangen door die specifieke kwalificatie ook als zodanig
op het uitgereikte diploma in te schrijven.

\begin{quote}
\emph{De opleiding betekent de officiële erkenning van de samenleving
dat voor armoedebestrijding de inschakeling van mensen die armoede
aan de lijve ondervinden, noodzakelijk is.}
\end{quote}
Concreet werd de opleiding van de allereerste cursistengroepen ingericht
door de Vormingsleergang voor Sociaal en Pedagogisch Werk Gent in
een samenwerkingsverband met de Iris Hogeschool te Brussel en met
de departementen Sociaal-agogisch Werk van de  Hogeschool Gent en
de Arteveldehogeschool te Gent. Onder meer kon gebruik gemaakt worden
van door deze scholen ter beschikking gestelde leslokalen en kregen
docenten uit deze instellingen de kans hun medewerking aan de opleiding
te verlenen.

Via de reeds vermelde stuurgroep was het tevens mogelijk een nauwe
samenwerking te behouden met de Sociale Hogeschool Heverlee, met het
vormingsinstituut Balans en met het departement Sociaal-agogisch Werk
van de Erasmushogeschool.

Bij de keuze van deze partners speelden een aantal overwegingen een
rol. Uiteraard zocht men aansluiting bij een school in het volwassenenonderwijs
die de opleiding Jeugd- en Gehandicaptenzorg reeds inrichtte, en die
bovendien ervaring had met het organiseren van ervarings- en tewerkstellingsgerichte
projecten. Daarenboven moest de directie van de school dit project
genegen zijn en speelde ook de bereikbaarheid voor cursisten een rol.
Op basis van deze overwegingen werden de allereerste cursistengroepen
in Gent en Brussel opgestart en werd een samenwerkingsverband aangegaan
met de Vormingsleergang voor Sociaal en Pedagogisch Werk - Gent en
de hoger genoemde hogescholen.

In VSPW-Gent werd immers de opleiding voor Intercultureel Bemiddelaars
mee opgezet en vorm gegeven gedurende meerdere jaren, meer specifiek
van september 1990 tot juni 1995. Tijdens deze opleiding werden cursisten
opgeleid om te tolken, te bemiddelen, pleitbezorger te zijn, vorming
te geven en diensten te adviseren. Intercultureel bemiddelaars vonden
in uiteenlopende settings een tewerkstellingsplaats, onder meer bij
Kind en Gezin, maar bijvoorbeeld ook in ziekenhuizen. Verder werd
er ook per provincie voorzien in een pool van intercultureel bemiddelaars,
gefinancierd via het VCIM (Vlaams Centrum voor de Integratie van Migranten).
Verder werkte het VSPW-Gent tevens mee in het MEQ-project,%
\footnote{Het project \emph{Milestones towards quality through EQuality} was
een opleidings- en tewerkstellingsproject voor migrantenvrouwen die
in kinderdagverblijven werden tewerkgesteld. Het betrof een project
dat mee gefinancierd werd door Kind en Gezin en waarvan de doelstelling
verder ging dan het organiseren van een diplomagerichte opleiding
voor migrantenvrouwen. Het lag ook in de bedoeling via dit project
actief te werken aan het multiculturaliseren van kinderdagverblijven.
In het kader van dit project deed men aan trajectbegeleiding van de
cursisten, en daarnaast werden ook de tewerkstellingsplaatsen begeleid
in het leren omgaan met personeel en cliënten van verschillende culturen.%
} In deze projecten waaraan VSPW-Gent zijn medewerking had verleend,
waren opmerkelijke gelijkenissen terug te vinden met bepaalde facetten
uit het opzet van het project inzake opleiding en tewerkstelling van
ervaringsdeskundigen in armoede en sociale uitsluiting.

Via het aangaan van een samenwerkingsverband met deze instelling werd
het voor De Link mogelijk te putten uit de know-how die met de hierboven
vermelde projecten verworven werd.

In zijn eerste vorm bestond de totale opleiding tot ervaringsdeskundige
in armoede en sociale uitsluiting uit zeven semesters. Het eerste
semester was een intensieve vooropleiding. Daarna volgden zes semesters
eigenlijke opleiding in combinatie met gesuperviseerde beroepspraktijk.
Dit schema gold voor de eerste cursistengroepen, maar werd bijgesteld
toen de opleiding een volledig eigen finaliteit kreeg.


\section{Eerste cursistengroepen}

In november 1999 gingen de eerste dertig cursisten van start met de
opleiding. Ze waren verdeeld over twee groepen te Gent en één cursistengroep
te Brussel. In januari 2001 werd reeds gestart met een opleiding voor
45 nieuwe cursisten, verdeeld over drie groepen (Hasselt, Gent en
Brussel), en dit niettegenstaande de reeds bestaande overdruk voor
alle medewerkers, die toe te schrijven was aan het experimenteel karakter
van de opleiding.

De beslissing om toch zo snel te starten met nieuwe groepen werd genomen
onder invloed van de enorme druk van de aanmelding van nieuwe kandidaat-cursisten.
Vrij snel na het van start gaan van de eerste groepen manifesteerde
zich vanuit diverse diensten over heel Vlaanderen een enorme interesse
voor de opleiding. In geen tijd werden 40 nieuwe kandidaat-cursisten
aangemeld. Maar er was ook de vraag van beleidsverantwoordelijken
om de opleiding te vermenigvuldigen. En de behoefte aan ervaringsdeskundigen
in de tewerkstellingsplaatsen bleek groter te zijn dan het aanbod
dat een kleinschalige opleiding zou kunnen aanleveren. Daar kwam bij
dat het in functie van de continuïteit van de opleiding noodzakelijk
was om voldoende opleidingsuren te verwerven. Hierdoor werd de verleiding
wel zeer groot om hoe dan ook met nieuwe groepen te starten.

Het gebrek aan voldoende ervaringsdeskundigheid in het personeelskader
van de opleiding zelf werd hierdoor een van de meest prangende problemen.
In afwachting van het afstuderen van de eerste ervaringsdeskundigen
werd een beroep gedaan op een aantal cursisten in opleiding in het
kader van de stages om dit probleem enigszins te ondervangen.

De druk, die uitging van het feit dat na de start van de eerste drie
cursistengroepen heel snel werd gestart met drie nieuwe groepen, was
ook voor de cursisten voelbaar. Concreet vertaalde dit zich bij hen
in heel wat vragen omtrent allerlei aspecten van de opleiding. Cursisten
voelden zich ook heel onzeker over de toekomst, onder meer wat tewerkstellingsmogelijkheden
betreft en de mogelijkheden voor het volgen van voortgezette opleidingen.
Bij momenten kon men bij cursisten horen, dat het feit dat alles nieuw
was, en het geheel zich dus nog in de opstartfase bevond, ook bij
hen een grotere druk legde. 

De les voor de toekomst was dat overhaasting te mijden is en dat er
een beter evenwicht nagestreefd moet worden tussen de terechte vraag
naar het opstarten van nieuwe groepen en de concrete draagkracht van
de coördinatiestructuur die verantwoordelijk is voor het inrichten
van de opleiding. Gedurende de eerste jaren waarin een dergelijke
nieuwe opleidingsvorm ontwikkeld wordt, is het af te raden in meerdere
steden op hetzelfde ogenblik met een nieuwe cursisten-groep van start
te gaan. Het is verkieslijker om te roteren en met voldoende grote
intervallen, afhankelijk van de draagkracht van de coördinatie, nu
eens in dit deel van het land en dan weer in een ander deel de opleiding
in te richten voor een nieuwe groep cursisten.

De ervaring heeft ook geleerd dat het nodig is om een beginnende opleidingsplaats
vanuit de coördinatiestructuur een duidelijke ondersteuning te bieden
bij het uitbouwen van de opleiding. Om dit te kunnen realiseren werd
binnen de coördinatiestructuur voorzien in de mogelijkheid om een
ervaren tandem gedeeltelijk vrij te stellen en specifiek te belasten
met een dergelijke ondersteuningsopdracht.


\section{Specifieke finaliteit}

De eerste cursistengroepen kregen, zoals gezegd, hun opleiding overeenkomstig
het programma van de opleiding jeugd- en gehandicaptenzorg. Een keuze
die onder meer was ingegeven door het feit dat het op dat ogenblik
omwille van een opleidingsstop in het volwassenenonderwijs onmogelijk
was om met een specifieke opleiding tot ervaringsdeskundige van start
te gaan. Binnen deze context bood het programma van de opleiding jeugd-
en gehandicaptenzorg de meeste mogelijkheden om de relevantste inhouden
voor een opleiding tot ervaringsdeskundige een plaats te geven.

Maar toen de opleidingsstop werd opgeheven, werd na overleg met de
bevoegde instanties van het ministerie van Onderwijs toch gekozen
om toe te werken naar een eigen afdeling ervaringsdeskundige in armoede
en sociale uitsluiting binnen het studiegebied personenzorg van het
onderwijs voor sociale promotie.

Die keuze werd in belangrijke mate ingegeven door het feit dat er
toch aanzienlijke verschilpunten zijn tussen de opleiding jeugd- en
gehandicaptenzorg en de opleiding tot ervaringsdeskundige. De meest
in het oog springende elementen zijn dat in de opleiding tot ervaringsdeskundige

\begin{itemize}
\item de opleiding volledig gebeurt in tandem;
\item alle opleidingsinhouden geconcipieerd zijn rond de armoedeproblematiek;
\item de cursisten steeds vertrekken vanuit de eigen armoede-ervaring;
\item de cursisten allemaal uit de generatiearmoede komen, wat zich vertaalt
in een aantal structurele problemen:

\begin{itemize}
\item de cursisten hebben een zwakke schoolse voorgeschiedenis;
\item de cursisten hebben vaker gezondheidsproblemen;
\item de cursisten hebben een slechte financiële situatie;
\item de cursisten zijn vaker afwezig, onder meer omdat ze vaker opgeroepen
worden door allerlei instanties;
\item de cursisten hebben een zwakke kennis van de samenleving, waardoor
de opleiding veel meer moet investeren in wat voor elke niet-kansarme
cursist evidenties zijn;
\item de cursisten hebben tekorten inzake basisvaardigheden, waardoor tijd
moet gaan naar de training van die vaardigheden;
\end{itemize}
\item het starten met het werken rond de levensverhalen een noodzakelijke
voorwaarde is opdat de cursisten met goed gevolg een opleiding zouden
kunnen volgen. Dit heeft zijn implicaties op het feit dat met kleine
groepen moet kunnen gewerkt worden en dat er zich in de groep vaker
spanningen en crisissen voordoen.
\end{itemize}

\section{Implementatieplan}

Toen de opleiding omgevormd was van een bijzondere optie binnen de
opleiding Jeugd- en Gehandicaptenzorg naar een eigen opleiding tot
ervaringsdeskundige in armoede en sociale uitsluiting als een specifieke
afdeling binnen het studiegebied personenzorg van het onderwijs voor
sociale promotie, werd een planning opgesteld om op termijn deze opleiding
te kunnen aanbieden in elk van de vijf Vlaamse provincies. Het basisschema
van dit implementatieplan is dat in elke provincie om de twee jaar
een nieuwe cursistengroep met de opleiding start. Dit betekent dat
in het ene jaar in twee provincies een cursistengroep start en in
het andere jaar in de drie overige. Het jaar daarop start dan opnieuw
een cursistengroep in de eerste twee provincies, enzovoort. Op die
manier lopen er permanent in elke provincie twee cursistengroepen
die bezig zijn aan de opleiding tot ervaringsdeskundige.

Dit implementatieplan is ingegeven door volgende overwegingen:

\begin{itemize}
\item het streven naar een goede toegankelijkheid tot de opleiding vanuit
heel Vlaanderen;
\item het streven naar een evenwichtige spreiding van het aanbod van afgestudeerde
ervaringsdeskundigen over heel Vlaanderen;
\item de wens om cursisten permanent ten minste basale inhaalmogelijkheden
te kunnen bieden;
\item het verlangen de mogelijkheid te kunnen scheppen om met een vast korps
van ervaren docenten en procesbegeleiders te werken;
\item het streven naar het verwerven en behouden van een stabiel pakket
onderwijsuren voor de opleiding tot ervaringsdeskundige.
\end{itemize}

\section{Een strategie van kennisopbouw}

Een experimenteel project levert een massa nieuwe kennis en inzichten
op. Van bij het begin van het project werd ernaar gestreefd om deze
kennis bij te houden en te registreren. \emph{Cera}, dat zich tot
doel stelt een zinvolle bijdrage te leveren in de samenleving en dit
ondermeer inzake \emph{de leefwereld van de arme}, was bereid om dit
perspectief van kennisopbouw financieel te ondersteunen. Door deze
steun werd het mogelijk om iemand speciaal te belasten met dit bijzonder
onderdeel van het project.

In het idee een handboek te ontwikkelen werd de verwachting uitgedrukt
dat de inzichten die dit opleidings- en tewerkstellingsproject zou
opleveren, voor diverse doeleinden nuttig zouden kunnen zijn:

\begin{itemize}
\item Een handboek zou dienst kunnen doen als leidraad voor de latere opleidingen
van ervaringsdeskundigen in armoede en sociale uitsluiting. De registratie
van alle processen en de bijsturingen die nodig waren kan voor de
toekomst de positieve elementen vrijwaren en het vermijden van mogelijke
valkuilen bevorderen. Vanuit een dergelijk perspectief is een handboek
dus een zinvol werkinstrument voor al diegenen die bij de opleiding
betrokken zijn. Het kan in dit verband onder meer gebruikt worden
voor het inwerken van nieuwe docenten of andere nieuwe medewerkers.
\item Het handboek kan ook een leidraad en een inspiratiebron zijn voor
andere scholen of voor initiatiefnemers in andere landen, die een
opleiding voor ervaringsdeskundige in armoede en sociale uitsluiting
willen inrichten, of voor vergelijkbare initiatieven in verband met
andere maatschappelijke probleemgebieden. Hier zou men bijvoorbeeld
kunnen denken aan de drugshulpverlening, die ook heel geregeld werkt
met het inschakelen van ex-cliënten.
\item Een handboek kan ook een kruisbestuiving bevorderen met andere opleidingen
uit het volwassenenonderwijs of uit het hoger onderwijs met volledig
leerplan.
\end{itemize}
Van primair belang was het dat het handboek niet enkel als een technisch
instrument opgevat werd. Het moest ook bijdragen tot het uitdragen
en blijven garanderen van de basisvisie die aan het ontstaan van het
project ten grondslag lag, namelijk het actief betrekken van de rechtstreeks
betrokkenen en het herwaarderen van de ervaring als motor voor een
efficiënte probleemoplossing. Om die visieaspecten in dit handboek
ten volle tot hun recht te laten komen, werd veel aandacht besteed
aan het mee beschrijven van achtergronden, toelichtingen en verantwoordingen.

\newpage


\part{Omkadering}

\newpage


\chapter{Omkaderingsstructuren}

Hoewel de opleiding tot ervaringsdeskundige een reguliere opleiding
in het volwassenenonderwijs is, volstaat de omkadering die door dit
regulier circuit geboden wordt niet. Dit heeft te maken met het feit
dat de opleiding zich tot een heel specifieke doelgroep richt en ook
een heel specifieke inhoud en aanpak vergt.

Een extra omkadering, die voornamelijk een algemene coördinerende
functie vervult, is daarom noodzakelijk. Overigens blijft de coördinatiefunctie
niet strikt beperkt tot onderwijszaken. In het hiernavolgende hoofdstuk
schetsen we kort hoe die coördinatiefunctie structureel vorm werd
gegeven.


\section{De Link vzw}

De algemene coördinatie van de opleiding en de tewerkstelling van
ervaringsdeskundigen wordt waargenomen door De Link vzw. Deze vereniging
werd specifiek met het oog op deze coördinatieopdracht in het leven
geroepen op 26 maart 1999.

Een van de belangrijke initiële motieven voor de oprichting van De
Link was er een van praktische aard. Via het Departement Onderwijs
bleek het niet mogelijk te zijn om de noodzakelijke omkadering in
functie van de realisering van het project te verzekeren.

Met de oprichting van een totaal nieuwe vereniging kon men tevens
ver verwijderd blijven van elke zuilendiscussie en kon men zich profileren
met een autonome maatschappelijke opstelling.

Op grond van het armoededecreet%
\footnote{Ministerie van de Vlaamse gemeenschap (2003), \emph{Decreet 21 maart
2003 betreffende de armoedebestrijding}. Belgisch Staatsblad, 11/06/03.%
} wordt De Link door het departement Welzijn van het Ministerie van
de Vlaamse Gemeenschap voor zijn coördinatiefunctie erkend en gedeeltelijk
gesubsidieerd.


\section{Doelstellingen}

Het doel dat De Link zich stelt overstijgt de loutere inrichting van
een opleiding. Een opleiding voor ervaringsdeskundigen in armoede
en sociale uitsluiting inrichten zonder aandacht te hebben voor de
noodzakelijke voorwaarden om deze investeringen in opleiding ook maatschappelijk
maximaal te laten renderen, is immers weinig zinvol. Daarom stelt
De Link zich de onderstaande vier grote doelen, die samen een logisch
geheel vormen:

\begin{itemize}
\item Het realiseren, sturen en bewaken van een permanente opleiding voor
ervaringsdeskundigen in armoede en sociale uitsluiting;
\item Het structureel verankeren van de tewerkstelling van ervaringsdeskundigen
binnen alle sectoren in de samenleving. Zorgen voor de ondersteuning
van de tewerkgestelde ervaringsdeskundigen en de tewerkstellingsplaatsen;
\item Het sensibiliseren van burgers, diensten en beleid tot het opnemen
van hun eigen verantwoordelijkheid binnen de armoedebestrijding;
\item Het bewaken van de methodiek.
\end{itemize}
Via het nastreven van deze doelstellingen wil De Link in het kader
van zijn specifieke maatschappelijke opdracht mee zoeken naar een
antwoord op de missing link die er is tussen armen enerzijds en de
aanpak van armoede anderzijds. Zij wil als organisatie vooral ook
symbool staan voor de maatschappelijke erkenning van armoede als een
structureel probleem en de samenleving aansporen tot structurele oplossingen.

De Link gaat uit van de kracht van de armen. Zij kunnen de ervaring
van maatschappelijke uitsluiting op alle mogelijke levensdomeinen,
mede ondersteund door een opleidingsaanbod, verder ontwikkelen in
een deskundigheid die de samenleving nodig heeft in het kader van
de armoedebestrijding.


\section{Organogram}

Het organogram van De Link wordt schematisch weergegeven in figuur
\vref{organogram}.

%
\begin{figure}[!htbp]
\begin{center}\includegraphics{../beeldjes/bewerkt/organogram.eps}\end{center}


\caption{\label{organogram}Organogram vzw De Link}
\end{figure}


Bij de wijze waarop de organen die het project moeten ontwikkelen
en sturen werden samengesteld, heeft men zich intens laten leiden
door de eigen uitgangspunten inzake armoede en armoedebestrijding.

In de beslissings- en beheersorganen van de vereniging werd daarom
gestreefd naar het bekomen van een breed maatschappelijk draagvlak,
waarin opleiding, tewerkstelling, beleid, onderzoek en ervaringsdeskundigheid
een stem hebben. Het streefdoel is dat deze organen voor minimum een
derde bestaan uit personen met armoede-ervaring.


\section{Beslissings- en beheersorganen}


\subsection{Algemene vergadering}

Niet toevallig werd de algemene vergadering opgevat als een breed
maatschappelijk draagvlak. Armen, waaronder ook opgeleide ervaringsdeskundigen,
en verenigingen waar armen het woord nemen bewaken er samen met opleidings-
en onderzoeksinstituten en tewerkstellings- en beleidsactoren de doelstellingen
van het project. Gezien het belangrijk potentieel inzake tewerkstelling
van ervaringsdeskundigen in het reguliere arbeidscircuit, achtte men
het aangewezen dat er in de algemene vergadering ook een vertegenwoordiging
vanuit de vakbonden opgenomen werd, wat oorspronkelijk niet het geval
was.

Gezien armoede een structureel probleem is, werd geopteerd om de vergadering
samen te stellen uit verschillende maatschappelijke geledingen en
op die wijze een breed maatschappelijk draagvlak te creëren voor dit
project. Anderzijds heeft deze benaderingswijze tot doel dat alle
actoren verantwoordelijkheid opnemen vanuit hun eigen specifieke invalshoek.

Evenwel werd de algemene vergadering niet opgevat als een orgaan,
waarin mensen zetelen als vertegenwoordiger van de organisatie of
de instantie waartoe ze behoren. De leden van de algemene vergadering
werden gevraagd om tot de vergadering toe te treden omwille van hun
persoonlijk engagement op basis waarvan ze een belangrijke bijdrage
kunnen leveren in de armoedebestrijding en hun expertise op het vlak
van armoede.

De belangrijkste functie van de algemene vergadering bestaat in het
uitzetten van de grote doelstellingen van het project, het mee helpen
bewaken van die doelstellingen en het uitstippelen van de grote lijnen
van de werking.

Deelnemende sectoren zijn :

\begin{itemize}
\item Armen en hun organisaties
\item Opleiding
\item Onderzoek
\item Diensten
\item Beleid
\item Sociale partners
\end{itemize}

\subsection{Raad van bestuur}

Voor de samenstelling van dit orgaan werd aanvankelijk geopteerd voor
een vertegenwoordiging vanuit de belangrijkste maatschappelijke actoren.
In de praktijk weerspiegelt de samenstelling van de raad van bestuur
een sterke focus op opleiding en tewerkstelling, wat niet uitsluit
dat ook een aanwezigheid in dit orgaan vanuit andere invalshoeken,
zoals het overheidsbeleid, nuttig kan zijn. Uiteraard hebben ervaringsdeskundigen
een belangrijke plaats in de raad van bestuur. Daarom voorzien de
statuten dat minstens een lid op drie een ervaringsdeskundige moet
zijn. Ook de algemeen coördinator neemt deel aan de vergaderingen
van de raad van bestuur.

Deze vergadering komt maandelijks samen. In de raad van bestuur worden
de krijtlijnen, bepaald in de algemene vergadering, verder uitgewerkt
en geconcretiseerd.


\section{\label{co=F6rdinatiestructuren-opleiding}Coördinatie- en overlegorganen}

Meer dan dit bij een gewone opleiding het geval is, heeft de opleiding
tot ervaringsdeskundige in armoede en sociale uitsluiting behoefte
aan een intensieve coördinatie en frequent overleg.

Enerzijds heeft dit te maken met het feit dat het een nieuwe opleiding
betreft, die nog volop in ontwikkeling is. Dit betekent bijvoorbeeld
concreet dat er in de aanvangsfase moest gezocht worden naar een structurele
oplossing voor het probleem van studiebeurzen, dat er afspraken moesten
worden gemaakt met de VDAB, dat een examenreglement moest uitgewerkt
worden, dat er gezocht werd naar mogelijke vormen van kruisbestuiving,
enzovoort. Ook diverse aspecten in verband met stage en praktijk moesten
worden georganiseerd en op punt gesteld.

Anderzijds vraagt het ervaringsgestuurde karakter van de opleidingsmethodiek
een intense samenspraak. Dit brengt met zich mee dat er aandacht moet
gaan naar regelmatige evaluatiegesprekken met docenten. Ook moet er
bij voorkeur een intense doorstroming en uitwisseling van informatie
in stand gehouden worden tussen de onderscheiden opleidingsplaatsen.
Daarenboven moeten de individuele evolutie van cursisten en de vorderingen
die ze maken inzake hun individuele leerpunten opgevolgd worden. Verder
moet extra aandacht uitgaan naar de groepsdynamische aspecten. En
tenslotte verdient de nazorg van ex-cursisten een bijzondere bekommernis.

Naarmate duidelijker werd dat de nood aan overleg en coördinatie niet
van voorbijgaande aard zou zijn, maar eerder een blijvende behoefte
is, werd gezocht naar een formule om dit duidelijker structureel te
verankeren. Er werden diverse coördinatie- en overlegstructuren opgezet,
waardoor een goed functionerende opleiding permanent gegarandeerd
kan blijven.

Voor elk van deze structuren werd een functieomschrijving uitgewerkt.
Dit was noodzakelijk om diverse redenen. Vooreerst was het nodig om
zowel aan de lokale als aan de supralokale behoeften aan coördinatie
en overleg te kunnen voldoen. Tegelijk bood het een zekere garantie
voor een goede onderlinge communicatie tussen deze niveaus. Tenslotte
werd door het uittekenen van een dergelijk organogram tegemoet gekomen
aan een aangevoelde nood aan meer efficiënte beleidsvoering met een
betere inbreng in beleidsbeslissingen vanuit de diverse opleidingsplaatsen
en een betere doorstroming van beleidslijnen en -beslissingen naar
die opleidingsplaatsen. Een van de belangrijkste krachtlijnen van
dit organogram is zonder twijfel de gedecentraliseerde en democratisch
overlegde besluitvorming. Dit komt concreet tot uiting in het feit
dat de organen maximale beslissingsbevoegdheid hebben in de zaken
die tot hun organisatieniveau behoren en adviesbevoegdheid in materies
die het eigen niveau overstijgen.


\subsection{Centraal}


\subsubsection{Stafvergadering}

Om haar opdracht uit te voeren beschikt vzw De Link centraal over
een stafvergadering, die belast is met de dagelijkse leiding van de
organisatie. De staf is verantwoordelijk voor de coördinatie van alle
luiken van de werking en het afstemmen van de verschillende acties
op elkaar. Hij bestaat uit:

\begin{itemize}
\item de algemeen coördinator;
\item de algemene opleidingscoördinator - personeelsverantwoordelijke;
\item de tewerkstellingscoördinator;
\item een ervaringsdeskundige;
\item de vliegende supervisietandem;
\item de administratieve kracht;
\item sporadisch de financieel verantwoordelijke.
\end{itemize}
De opdrachten van de staf situeren zich op diverse terreinen:

\begin{itemize}
\item Methodiekbewaking en visieontwikkeling:

\begin{itemize}
\item Opleiding: werving en selectie van cursisten organiseren en sturen;
bevorderen van de grondige uitwerking en uniformisering van de opleidingsinhouden;
werkafspraken maken en contacten onderhouden met de lokale onderwijsinstellingen.
\item Beroepspraktijk: \textbf{}toetsen van de eindtermen van de beroepspraktijk
binnen de opleiding aan de realiteit van de inschakeling van ervaringsdeskundigen
in het werkveld. Dit in functie van het bijsturen van het beroeps-
en het opleidingsprofiel.
\item Tewerkstelling: \textbf{}mee oog hebben voor de wijze waarop de ervaringsdeskundigen
ingezet worden en mee bewaken dat de inschakeling gebeurt als ervaringsdeskundige.
\item Onderzoek: de leden van de staf zorgen voor de doorstroming naar de
wetenschappelijk medewerker van informatie die relevant is vanuit
onderzoeksoogpunt.
\item Signaalfunctie ten aanzien van de overheid.
\item Voor de algemene omkadering en voor de algemene opleidingscoördinatie
blijft het een zorg om voldoende voeding en aarding te krijgen.
\end{itemize}
\item Personeelsaangelegenheden:

\begin{itemize}
\item Personeelszaken worden opgevolgd en er wordt over gewaakt dat met
alle medewerkers geregeld een functioneringsgesprek gehouden wordt.
Bij deze gesprekken moet steeds ook een ervaringsdeskundige aanwezig
zijn.
\end{itemize}
\item Overleg:

\begin{itemize}
\item Evaluatiedagen (tweedaagse) en personeelsvergaderingen: organiseren
en eraan deelnemen.
\item OTED (algemene stuurgroep): organiseren en eraan deelnemen.
\end{itemize}
\item Sensibilisatie

\begin{itemize}
\item Ingaan op vormingsvragen in functie van het vormen en ontwikkelen
van het ideeëngoed rond armoede en armoedebestrijding, de missing
link, het concept ervaringsdeskundige en het tandemconcept via het
volgen van stuurgroepen en het deelnemen aan vormingsmomenten.
\item Sensibiliseren in functie van het ontwikkelen van nieuwe beleidssporen
in de armoede.
\item Sensibiliseren in functie van het internationaliseren van het ideeëngoed.
\item Schrijven van artikels, verzorgen van perscontacten en geven van interviews.
\item Ingaan op individuele vragen van praktijk- en tewerkstellingsplaatsen.
\item Prioriteitsbewaking rond aanvragen inzake vorming en sensibilisatie.
\item Praktische organisatie van vorming.
\item Houden van speeches en vormingsmomenten.
\end{itemize}
\end{itemize}

\subsubsection{Algemene stuurgroep (OTED)}

Geregeld, en in de opstartfase was dit zelfs erg intens, doet De Link
appèl op een \emph{algemene stuurgroep,} OTED (Opleiding en Tewerkstelling
van ErvaringsDeskundigen) genaamd. Op deze stuurgroep wordt vooral
een beroep gedaan voor inhoudelijke ondersteuning en advies inzake
allerlei facetten die verband houden met de realisatie van de hiervoor
vermelde maatschappelijke doelstellingen. Deze stuurgroep ging van
start in augustus 1997, dus vanaf de prille voorbereiding van het
project. In die voorbereidingsperiode vervulde hij de functie van
overleggroep.

De stuurgroep behandelt diverse thema's die verband houden met opleidings-
en tewerkstellingsvraagstukken ter ondersteuning van de beleidsvoering
in de raad van bestuur en de implementatie van dit beleid door de
staf.

Hij is samengesteld uit personen die een goede kennis hebben van beleidswerk
op het gebied van de bestrijding van armoede, uit personen die over
een grote kennis van opleidings- en tewerkstellingsprojecten beschikken
en uit personen met een grote kennis van en/of ervaring in armoede
en ervaringsdeskundigheid. Hij wordt ook mee gedragen door docenten
uit verschillende netten van het onderwijs en door organisaties die
reeds enige ervaring hebben opgedaan met het werken met ervaringsdeskundigen
in armoede en sociale uitsluiting. Deelnemers aan deze stuurgroep
zijn: ervaringsdeskundigen, Kind en Gezin Vlaanderen, vzw Recht-Op,
de departementen sociaal werk van de volgende hogescholen: Arteveldehogeschool
Gent, Hogeschool Gent, KHL-Heverlee en Erasmushogeschool Brussel,
de centra voor volwassenenonderwijs van Genk en Anderlecht, RISO Brussel,
de onderzoeksinstituten HIVA Leuven en Oases Antwerpen, beleidsverantwoordelijken
van de kabinetten maatschappelijke integratie, tewerkstelling en gezin
en welzijn, de vakorganisaties ABVV en ACV, diverse koepelverenigingen:
VSO, VWV, VVSG, de organisatie Welzijnszorg, het Centrum Algemeen
Welzijnswerk Zuid-Oost-Vlaanderen en de provincie Vlaams-Brabant.

Aanvankelijk werd de stuurgroep geregeld samengeroepen, gewoonlijk
om de zes weken. Nadien is deze houding gewijzigd in die zin dat de
stuurgroep nog slechts twee maal per jaar op geregelde basis samenkomt.
Daarnaast wordt wel telkens appèl gedaan op de stuurgroep op het ogenblik
dat er zich een inhoudelijk interessant thema aandient. Zo werd de
OTED grondig geraadpleegd naar aanleiding van het opstellen van een
beroepsprofiel voor ervaringsdeskundigen.

Nadat de eerste ervaringsdeskundigen hun opleiding hadden beëindigd
en zich op de arbeidsmarkt aanboden, werd de stuurgroep verder aangevuld
met een aantal personen, afkomstig uit de diverse sectoren in het
werkveld. Hierdoor is de stuurgroep beter gewapend om zich met kennis
van zaken te buigen over vraagstukken die verband houden met het samenwerken
met ervaringsdeskundigen op het terrein, over het implementeren en
verder verfijnen van het beroepsprofiel en over het systematiseren
van resterende knelpunten in functie van het zoeken naar mogelijke
oplossingen ervoor.


\subsubsection{Tandemoverleg}

Het tandemoverleg concentreert zich op alle thema's die verband houden
met de samenwerking in tandemverband. Het tandemoverleg vindt eens
per maand plaats en is als volgt samengesteld:

\begin{itemize}
\item de vliegende supervisietandem;
\item de opgeleide en ervaringsdeskundige proces- en praktijkbegeleiders
van de verschillende opleidingslokaties;
\item de ervaringsdeskundige van de staf (sporadisch).
\end{itemize}
Dit is dus een overleg, waarop enkel de tandems van ervaringsdeskundige
en opgeleide procesbegeleiders uit de verschillende opleidingsplaatsen
aanwezig zijn. In principe zijn hierbij geen andere medewerkers van
De Link aanwezig. Op het overleg wisselen de tandems ervaringen uit
en bespreken ze vragen en problemen die te maken hebben met het functioneren
als tandem en de rol van de tandem op het gebied van procesbegeleiding,
individuele cursistenbegeleiding en praktijkbegeleiding.

De aanwezigheid van andere medewerkers van De Link op een dergelijk
overleg zou het nadeel hebben dat het de uitwisseling van ervaringen
voor de tandempartners minder veilig maakt. De aanwezigheid van de
vliegende supervisietandem maakt het mogelijk dat ook tandemaangelegenheden
kunnen besproken worden die met een bredere context te maken hebben.
In die geest kan het tandemoverleg bij uitzondering ook nog andere
medewerkers van De Link, zoals de algemeen coördinator, uitnodigen
op één van hun overlegvergaderingen.

De tandems hechten een grote waarde aan het tandemoverleg. Ze zijn
van oordeel dat er voldoende gelegenheid moet zijn om met collega's
dieper in te gaan op bepaalde vraagstukken of knelpunten die zich
stellen. Ze hebben eveneens geregeld behoefte om rond één of andere
moeilijkheid in verband met een cursist de eigen ervaringen te kunnen
toetsen aan die van de tandems op de andere lokaties. Ze wensen ook
heel graag op systematische wijze aandacht te besteden aan de diverse
facetten van het tandemfunctioneren zelf.


\subsubsection{Vliegende supervisietandem}

De vliegende supervisietandem bestaat uit een opgeleide ervaringsdeskundige
en een opgeleide deskundige. Zij bieden daar waar nodig, steun aan
de tewerkgestelde ervaringsdeskundigen en bieden coaching aan de tandems.
Dit doen ze vooral in de opleiding tot ervaringsdeskundige zelf, maar
zij kunnen deze functie ook sporadisch op andere tewerkstellingsplaatsen
vervullen.

De vliegende supervisietandem is dus geen overlegorgaan, maar vervult
in het geheel van de werking van De Link een belangrijke ondersteunende
functie.


\subsubsection{Opleidingsstuurgroep}

De opleidingsstuurgroep draagt de verantwoordelijkheid voor het algemeen
operationeel beleid in verband met de opleiding. Dit is het hoogste
orgaan wat opleidingszaken betreft. Het bespreekt alle facetten van
de opleiding die het lokale niveau overstijgen en dus de opleiding
in zijn geheel aanbelangen. Tevens fungeert het als forum voor uitwisseling
tussen de verschillende opleidingslokaties. De opleidingsstuurgroep
vergadert maandelijks en is samengesteld uit:

\begin{itemize}
\item de algemene opleidingscoördinator;
\item de lokale opleidingscoördinatoren;
\item de ervaringsdeskundige van de staf;
\item de vliegende supervisietandem (sporadisch);
\item de tewerkstellingscoördinator (sporadisch);
\item de algemeen coördinator (sporadisch).
\end{itemize}

\subsubsection{Inhoudelijke werkgroepen}

Inhoudelijke werkgroepen worden ad hoc opgericht en samengesteld.
Zij leiden een tijdelijk bestaan. Hun belangrijkste functie bestaat
erin dieper in te gaan op een bepaald thema of knelpunt, wanneer de
nood eraan wordt aangevoeld in één van de permanente beleidsorganen.
Hierdoor wordt het mogelijk om in alle facetten van de werking een
hoge kwaliteit te blijven garanderen en die kwaliteit in alle pijlers
van de organisatie te optimaliseren. De samenstelling van inhoudelijke
werkgroepen is afhankelijk van het bestudeerde thema, maar steeds
zijn er een aantal ervaringsdeskundigen en stafmedewerkers van De
Link bij betrokken. De wetenschappelijk medewerker ondersteunt hun
werking.

In een eerste fase concentreert zo een werkgroep zich vooral op het
samen leggen van alle inzichten met betrekking tot het behandelde
onderwerp, zoals die bij de verschillende medewerkers van De Link
leven.

Wanneer dan na verloop van tijd blijkt dat er niet langer nog meer
nieuwe inzichten kunnen aangedragen worden, kan men besluiten dat
de fase van gegevensverzameling is afgerond. Dit is het signaal dat
de tijd rijp is voor synthese en voor het maken van een eerste neerslag
van deze kennis in een tekst.

Een dergelijke tekst maakt het mogelijk om nogmaals te toetsen of
er toch nog geen belangrijke inzichten over het hoofd gezien werden.
Nadien staat de vraag centraal of de tekst wel werkelijk weergeeft
wat men eigenlijk bedoelt.

Op die manier levert het werken in werkgroepen uiteindelijk kennis
en inzichten op die grondig op hun juistheid getoetst werden.


\subsubsection{Kernoverleg}

Het kernoverleg kan omschreven worden als een permanente inhoudelijke
werkgroep. De nood aan deze werkgroep is mee gegroeid vanuit het feit
dat het aantal medewerkers dat bij de opleiding en tewerkstelling
van ervaringsdeskundigen betrokken is, sterk begon toe te nemen nadat
de experimentele fase van de opleiding afgesloten was.

In een groter wordende organisatie is het belangrijk om het ideeëngoed
door zoveel mogelijk mensen te laten dragen en ontwikkelen. In het
kernoverleg komen daarom de actuele inhoudelijke thema's aan bod.
Deze vergadering komt maandelijks samen. Zij is samengesteld uit:

\begin{itemize}
\item de staf;
\item de lokale opleidingscoördinatoren;
\item de tandems van procesbegeleiders;
\item de wetenschappelijk medewerker;
\item sporadisch en minstens eens per semester, wanneer hun aanwezigheid
in het licht van het besproken thema wenselijk is: de docenten.
\end{itemize}

\subsubsection{Personeelsvergadering}

De personeelsvergadering heeft geen vaste vergaderfrequentie. Ze wordt
samengeroepen telkens er een personeelsaangelegenheid moet besproken
worden, die alle personeelsleden aanbelangt.

Alle medewerkers worden op de personeelsvergadering uitgenodigd. De
samenstelling ervan is dan ook ongeveer gelijk aan die van het kernoverleg,
zij het dat de aanwezigheid van sommige medewerkers, zoals van de
financieel verantwoordelijke, op het kernoverleg vaak minder noodzakelijk
is dan op de personeelsvergadering.


\subsubsection{Informele schakelmomenten}

Spontaan overleg tussen medewerkers tijdens informele momenten is
voor de goede werking van een organisatie erg belangrijk. Aangezien
de opleiding tot ervaringsdeskundige op verschillende lokaties ingericht
wordt, zijn de kansen op onderlinge informele uitwisseling beperkt.

Daarom wordt eenmaal per semester een informele bijeenkomst belegd,
waarvoor vooraf geen agenda bepaald wordt. Alle medewerkers worden
erop uitgenodigd, maar deelname is niet verplicht.

De bedoeling van het overleg is ervoor te zorgen dat er op een informele
manier ruimte is om onderwerpen te bespreken die iemand op een bepaald
moment belangrijk vindt en waarvoor op dat moment in de formele overlegstructuren
onvoldoende tijd of ruimte blijkt te zijn.

Sommige onderwerpen kunnen op die manier toch uitgeklaard geraken.
Andere zullen via de omweg van een informeel schakelmoment toch hun
weg vinden naar een formeel overlegmoment.


\subsection{Lokaal}


\subsubsection{Lokaal tandemoverleg}

In het lokaal tandemoverleg bespreken de opgeleide procesbegeleider
en de ervaringsdeskundige procesbegeleider onderwerpen die te maken
hebben met het proces van de tandem zelf of met het proces van de
cursisten.

Er is geen vaste vergaderfrequentie voorzien. De frequentie van het
overleg is afhankelijk van de behoefte en wordt samen bepaald door
de ervaringsdeskundige en de opgeleide deskundige. Vaak vindt een
dergelijk overleg plaats tijdens de middagpauze of wanneer men op
het einde van de dag nog wat blijft napraten.


\subsubsection{Klassenraad}

Ingebouwd in elke opleiding is de structuur van de \emph{klassenraden}.
Zij hebben ook in de opleiding tot ervaringsdeskundige in armoede
en sociale uitsluiting hun plaats. De werking ervan is vergelijkbaar
met wat men in andere opleidingen aantreft. Uiteraard straalt de hiervoor
aangehaalde algemene beleidslijn inzake gedecentraliseerde en democratisch
overlegde besluitvorming ook af op de wijze waarop de functie van
de klassenraden in de praktijk wordt ingevuld.

Tweemaal per semester roept de lokale opleidingscoördinator een klassenraad
samen. De procesbegeleiders en de docenten die in dat semester aan
de cursisten uit die klas les geven zijn erop aanwezig.

Op de klassenraad worden thema's besproken die verband houden met
evoluties in de cursistengroep, met de evolutie van individuele cursisten
en met andere onderwerpen die de opleidingslokatie aanbelangen. In
tabel \vref{klassenraad} wordt de taakomschrijving en de werkwijze
van de klassenraden schematisch voorgesteld.

%
\begin{table}[!htbp]
\begin{tabular}{|p{21mm}|p{2mm}p{85mm}|}
\hline 
\multicolumn{3}{|c|}{\noun{Klassenraad}}\tabularnewline
\hline
\hline 
Hoofd-&
1.&
bespreken van cursisten- en groepsevoluties\tabularnewline
doelstellingen&
2.&
inhoud van de opleiding\tabularnewline
&
3.&
opleidingsmethodieken\tabularnewline
&
4.&
docentenondersteuning (= lerend team)\tabularnewline
\hline 
Bijkomende doelstellingen&
1.&
behandelt organisatorische zaken, zoals lokalen en uurroosters\tabularnewline
&
2.&
krijgt info en geeft advies bij diverse thema's en procedures: VDAB,
examens, deliberaties, sancties, afwezigheden, klachten\tabularnewline
&
3.&
bespreekt kwesties die verband houden met eindtermen en normen\tabularnewline
\hline 
Samenstelling \foreignlanguage{english}{}&
&
lokale opleidingscoördinator\tabularnewline
&
&
docenten\tabularnewline
&
&
ervaringsdeskundige procesbegeleider\tabularnewline
&
&
opgeleide procesbegeleider\tabularnewline
\hline 
Werkwijze \foreignlanguage{english}{}&
&
lokaal\tabularnewline
&
&
2x per semester + deliberatie\tabularnewline
&
&
tijd = 3 uur\tabularnewline
&
&
voorzitter: lokale opleidingscoördinator\tabularnewline
\hline 
Bevoegdheid \foreignlanguage{english}{   }&
1.&
adviseren in verband met sancties \tabularnewline
&
2.&
beslissen over punten bij deliberaties\tabularnewline
&
3.&
beslissen over pedagogische en didactische materies\tabularnewline
&
4.&
de eigen onderwijskundige beslissingen ook operationeel maken\tabularnewline
\hline 
Taken van de lokale&
1.&
realiseren van de hoofddoelstellingen en de bijkomende doelstellingen
aanbrengen\tabularnewline
opleidings-&
2.&
praktische organisatie van de klassenraad\tabularnewline
coördinator&
3.&
de klassenraad leiden\tabularnewline
&
4.&
verzorgen van de communicatie met de andere niveaus via doorstroming
en terugkoppeling\tabularnewline
\hline
\end{tabular}


\caption{\label{klassenraad}Functieomschrijving klassenraad}
\end{table}


Op het einde van elk semester wordt een extra klassenraad samengeroepen,
waarop de deliberatie plaats vindt.

Het is meer dan wenselijk dat de klassenraad in de opleiding tot ervaringsdeskundige
fungeert als een heel vitale structuur. De kwaliteit van de opleiding
is namelijk gebaat met een hoge mate van onderlinge uitwisseling tussen
alle betrokken docenten. De opleiding vergt verder ook veel overleg.
Ideaal is daarom dat alle docenten die tijdens een semester voor een
cursistengroep staan, optreden als een team. Een situatie waarbij
elke docent zich beperkt tot het geven van zijn eigen vak is voor
de cursisten niet zo gunstig.

Wanneer via het instrument van de klassenraad alle betrokkenen, zowel
opleidingscoördinator als docenten en proces- of praktijkbegeleiders,
als een hecht team kunnen functioneren, kan men ook gezamenlijk de
cursisten als groep dragen. In dat geval hoeft de bekommernis voor
de groep niet uitsluitend op de schouders van de proces- of praktijkbegeleiders
terecht te komen.


\subsubsection{Lokaal teamoverleg}

Het lokaal teamoverleg komt op ongeregelde tijdstippen samen, met
name wanneer de nood daartoe zich manifesteert. Al naargelang het
geval zijn de procesbegeleiders van een of van beide opleidingsgroepen
op dit overleg aanwezig.

Er worden thema's besproken die voor de opleidingslokatie van belang
zijn. Het overleg kan ook gebruikt worden om op lokaal vlak thema's
voor te bereiden die op een centrale overlegvergadering, zoals op
een kernoverleg, zullen besproken worden of om de lokale uitvoeringsmodaliteiten
van centrale beleidsbeslissingen af te spreken.

De lokale opleidingscoördinator is verantwoordelijk voor het samenroepen
en leiden van het lokaal teamoverleg.


\subsubsection{Cursistenoverleg}

In laatste instantie moet zeker ook het cursistenoverleg vermeld worden
(zie tabel \vref{cursistenoverleg} \vpageref{cursistenoverleg}).
Het vindt geregeld plaats - bijvoorbeeld maandelijks of om de anderhalve
maand - en biedt de cursisten een formeel orgaan voor medezeggenschap
in alle materies die hen aanbelangen. Dit neemt niet weg dat de opleiding
ook buiten deze formele momenten gekenmerkt wordt door een open debatcultuur
in de omgang met cursisten. Hierdoor blijft het overleg met de cursisten
zeker niet beperkt tot deze formele momenten alleen. De open sfeer
zorgt er juist voor dat niet enkel het cursistenoverleg in de praktijk
ernstig genomen wordt, maar dat daarnaast de stem van de cursisten
binnen de hele opleidingsorganisatie met aandacht beluisterd wordt.
Toch beantwoordt het cursistenoverleg aan een behoefte. Cursisten
waarderen het dat ze zelf thema's ter bespreking kunnen voorleggen
op een forum dat de garantie biedt dat er geen interferentie plaats
vindt met hun leerproces en hun groei als ervaringsdeskundige.%
\begin{table}[!htbp]
\begin{center}\begin{tabular}{|p{43mm}||p{67mm}|}
\hline 
\multicolumn{2}{|c|}{\noun{Cursistenoverleg}}\tabularnewline
\hline
\hline 
Doelstelling&
communicatie tussen cursisten en opleiders\tabularnewline
\hline 
Samenstelling \foreignlanguage{english}{}&
\parbox[t]{67mm}{lokale opleidingscoördinator\\
klasvertegenwoordiger}\tabularnewline
\hline 
Werkwijze \foreignlanguage{english}{}&
\parbox[t]{67mm}{lokaal\\
maandelijks + occasioneel}\tabularnewline
\hline 
Bevoegdheid&
adviseren i.~v.~m.~materies die cursisten aanbelangen\tabularnewline
\hline 
Taak klasvertegenwoordiger&
aanbrengen agendapunten\tabularnewline
\hline 
Taak opleidingscoördinator&
praktische organisatie\tabularnewline
\hline
\end{tabular}\end{center}


\caption{\label{cursistenoverleg}Functieomschrijving cursistenoverleg}
\end{table}


\newpage


\chapter{Financiering}


\section{Beginselen}

De erkenning door de samenleving dat armoede een structureel gecreëerd
fenomeen is, en dus een maatschappelijk probleem en geen individueel
schuldgegeven, maakt het ook tot een maatschappelijke verantwoordelijkheid
om aan dit probleem iets te doen. Evenzeer leidt de erkenning dat
armen noodzakelijk zijn om aan efficiënte armoedebestrijding te doen
tot belangrijke consequenties voor de maatschappij, zowel op financieel
vlak als op het gebied van reglementering.

Inzake reglementering noopt de erkenning van het feit dat mensen in
armoede zelf een noodzakelijke partner zijn in de strijd tegen armoede,
de samenleving ertoe de functie van ervaringsdeskundige structureel
te verankeren, onder meer in wetten en decreten, zoals het geval is
met het armoededecreet.%
\footnote{Ministerie van de Vlaamse gemeenschap (2003), \emph{Decreet 21 maart
2003 betreffende de armoedebestrijding}. Belgisch Staatsblad, 11/06/03.%
}

Op financieel vlak zijn er de volgende twee belangrijke consequenties:

\emph{De kost voor de opleiding en tewerkstelling van ervaringsdeskundigen}
alsook de wettelijke of decretale verankering ervan moet door de samenleving
in al zijn niveaus opgenomen worden. Aangezien armoede een multi-aspectueel
probleem is, hebben diverse overheden op verschillende beleidsniveaus
hierin een verantwoordelijkheid. Dit moet zich ook vertalen in het
bijdragen tot de financiering van de opleiding en de tewerkstelling
van ervaringsdeskundigen in de armoede en sociale uitsluiting.

\emph{De armen}, die door hun deelname aan de opleiding een onmisbare
schakel worden in de armoedebestrijding, moeten financieel gehonoreerd
worden. Voor veel kandidaat-cursisten is een degelijke financiële
ondersteuning absoluut noodzakelijk om aan de opleiding te kunnen
deelnemen. Enerzijds moet tijdens de opleiding een maandelijkse ondersteuningsbeurs
voorzien worden, anderzijds moet elke meerkost (bijvoorbeeld: vervoer,
voeding, verzekering, kinderopvang) vergoed worden.

Essentieel in dit opzet is de betrokkenheid van alle politieke \emph{beleidsniveaus}
om vanuit hun specifieke invalshoek verantwoordelijkheid op te nemen
in dit project. Dit impliceert meteen ook een vrij complexe financieringsstructuur,
waarbij elk van de diverse overheden op de verschillende niveaus,
meer specifiek het Europese, het federale, het gemeenschapsniveau
en het provinciale niveau, dat aspect van het gehele project financieren
dat behoort tot de eigen bevoegdheidssfeer.

Het realiseren van een dergelijke financieringsstructuur is evenwel
een werk van lange duur.

In de praktijk betekent dit vaak dat de financiering aanvankelijk
niet structureel is geregeld, maar op projectmatige basis gebeurt,
en dat in veel gevallen jaarlijks een nieuwe aanvraag dient te gebeuren.
Dit was ook het geval voor de methodiek van ervaringsdeskundige. Niettemin
kan men in de wijze waarop dit project gefinancierd kon worden, nogmaals
bevestigd zien dat armoedebestrijding een kwestie is van samenwerking
en van gedeelde verantwoordelijkheden.

Dit neemt niet weg dat het ten gevolge van de afhankelijkheid van
projectfinanciering voor De Link vaak moeilijk viel om het kostenplaatje
van de opleiding rond te krijgen. Dit telkens opnieuw bij elkaar trachten
te krijgen van de broodnodige centen om de opleiding te continueren,
vrat bovendien aan de energie die nodig is om inhoudelijk hoogstaande
kwaliteit te kunnen blijven leveren. Volgende knelpunten werden ervaren:

\begin{itemize}
\item Projectfinanciering is afhankelijk van mogelijkheden die zich aandienen
om projecten in te dienen en van richtlijnen die daarbij moeten nageleefd
worden. In beide gevallen is goede informatie hierover vanwege de
overheid van cruciaal belang, maar niet evident;
\item Bij projectfinanciering is men sterker afhankelijk van de voorkeuren
van de betrokken beleidsinstanties. In het beleid treft men zowel
mensen aan die gewonnen zijn voor de methodiek van het werken met
ervaringsdeskundigen als mensen die niet overtuigd zijn van de waarde
van deze methodiek;
\item De uitbetaling van subsidies laat bij projectfinanciering soms erg
lang op zich wachten. Een van de vertragende factoren is de vereiste
goedkeuring door het rekenhof, dat vooral aandacht besteedt aan dossiers
van organisaties die niet structureel gesubsidieerd worden en die
subsidies krijgen uit verschillende bronnen; 
\item Wanneer de uitbetaling van subsidies op zich laat wachten, moet De
Link zelf aanzienlijke bedragen prefinancieren. Hiervoor moet De Link
beroep doen op kredieten, waarop intresten betaald moeten worden.
Maar deze intresten kunnen bij geen enkele projectfinanciering gerecupereerd
worden.
\end{itemize}

\section{\label{financieringsstructuur}Financieringsstructuur}

De opleiding wordt financieel mogelijk gemaakt door de inbreng van
diverse actoren. Enerzijds betreft het de ondersteuning van het project
zelf. Anderzijds kunnen ook de cursisten genieten van tegemoetkomingen.
Het in elkaar passen van deze financieringsstructuur is het resultaat
van veel aanpassingen en herschikkingen, van een blijvend zoeken naar
de meest passende bevoegdheden en van een permanent aftasten van mogelijkheden.

Op grond hiervan ontwikkelde De Link niet enkel een praktische know-how
inzake het aanspreken van de diverse actoren op hun kernbevoegdheden
inzake armoedebestrijding in relatie tot de opleiding en tewerkstelling
van ervaringsdeskundigen, maar tegelijk groeide er een steeds duidelijker
visie over de meest aangewezen manier om de diverse beleidsbevoegdheden
te verbinden met het maatschappelijk project van de bevordering van
ervaringsdeskundigheid als een onmisbare schakel in de armoedebestrijding.

Hierna schetsen we hoe de concrete vertaling van een gezamenlijk gedragen
verantwoordelijkheid er idealiter uit ziet. Een belangrijk deel ervan
is ook reeds daadwerkelijk geïmplementeerd.


\subsection{Federale overheid}


\subsubsection{Ministerie van Maatschappelijke Integratie}

Het federaal Ministerie van Maatschappelijke Integratie zou in het
ideale scenario de financiering van de \emph{internationalisering
van het ideeëngoed betreffende de missing link en ervaringsdeskundigheid}
voor zijn rekening moeten nemen.

De Vlaamse en federale overheid hebben in het verleden internationaal
steeds een voortrekkersrol gespeeld met hun visie van participatie
en emancipatie bij het bestrijden van de armoede. Ook op het vlak
van de inschakeling van ervaringsdeskundigen in armoede en sociale
uitsluiting speelt België een pioniersrol.

In de context van de uitwisseling van \emph{good practices} rond de
verschillende Nationale Actieplannen van de lidstaten binnen de Europese
Unie is het belangrijk dat de ruimte gecreëerd wordt om het ideeëngoed
achter de missing link en de inschakeling van ervaringsdeskundigen
internationaal uit te dragen en gelijksoortige initiatieven in het
buitenland (binnen Europa, maar ook daarbuiten) te ondersteunen en
mee uit te bouwen.

Daarnaast zal dit ministerie in navolging van het NAPincl, de reële
tewerkstelling van de ervaringsdeskundigen in de OCMW's moeten realiseren.


\subsection{Vlaanderen}

In opvolging van de door de regering goedgekeurde uitvoeringsbesluiten
op het Vlaams decreet betreffende armoedebestrijding (oktober 2003),
zullen alle Vlaamse Ministers binnen hun beleidsdomein initiatieven
moeten ontwikkelen inzake de tewerkstelling van de opgeleide ervaringsdeskundigen.


\subsubsection{Coördinerend Minister Armoede}

De coördinerend minister voor armoede financiert de structuur die
vereist is voor de \emph{coördinatie van de opleiding, de tewerkstelling,
de sensibilisatie en de opvolging.}

De coördinatiefunctie bestaat uit het scheppen van de voorwaarden
voor en de organisatie van de opleiding, de tewerkstelling, de sensibilisatie
en het bewaken van de methodiek. Een belangrijk element hierin is
het zorg dragen voor een blijvende samenhang.

Deze coördinatiefunctie omvat:

\begin{itemize}
\item Het opstarten, verder uitbouwen en structureel verankeren van de opleiding,
de tewerkstelling en de beleidsbetrokkenheid;
\item Het bewaken en bijsturen van de krachtlijnen van het project naar
alle betrokken actoren;
\item Permanente sensibilisatie, via vorming en informatie, van burgers,
diensten en beleid;
\item Zorg dragen voor een blijvende samenhang tussen alle betrokkenen;
\item Het creëren van een ondersteunings- en opvolgingssysteem voor de tewerkgestelde
ervaringsdeskundigen.
\end{itemize}

\subsubsection{Minister van Werk}

De minister van werk financiert de tewerkstellingscoördinatie, d.w.z.
de structuur die vereist is voor het \emph{creëren van werkgelegenheid
voor en het ondersteunen van de tewerkstelling van ervaringsdeskundigen.}

Ervaringsdeskundigen zijn totaal nieuw in het arbeidscircuit. Het
concretiseren van deze nieuwe functie in alle mogelijke werkvormen
vraagt veel tijd, energie en ondersteuning. In dit kader moet het
mogelijk zijn om vorming en ondersteuning aan te bieden aan stage-
en tewerkstellingsplaatsen. Bovendien blijft het permanent nodig bijkomende
tewerkstellingsplaatsen te creëren. Daarom lijkt het passend dat de
Minister van werkgelegenheid de betaling van die functies in de algemene
coördinatie van het project die betrekking hebben op het tewerkstellingsluik
op zich neemt.


\subsubsection{Minister van Onderwijs}

Aangezien het een erkende opleiding in het kader van het volwassenenonderwijs
betreft, behoort het tot de bevoegdheid van de minister van onderwijs
om de opleiding overeenkomstig de geldende bepalingen te financieren.

De kost van de opleiding tot ervaringsdeskundige ligt evenwel hoger
dan de gemiddelde kost binnen het volwassenenonderwijs.

De meeste cursisten hebben een slechte schoolcarrière. Voor deze generatiearmen
is dit een eerste echte kans op onderwijs, zodat de grootte van de
cursistengroepen beperkt gehouden moet worden en de behoefde aan individuele
cursistenbegeleiding veel groter is dan in andere opleidingen. Daarnaast
leven ze vaak nog altijd in armoede, zodat zij onmogelijk zelf kunnen
instaan voor de kosten verbonden aan de opleiding. Bovendien zorgen
deze specifieke kenmerken van de cursisten in de opleiding tot ervaringsdeskundige
voor specifieke problemen, waardoor de lokale opleidingscoördinatoren
meer beschikbaar moeten zijn. Deze specifieke kenmerken resulteren
tevens in een groter takenpakket zowel voor de lokale opleidingscoördinatoren
als voor de proces- en praktijkbegeleiders.

Voor een opleiding die zich specifiek richt tot personen die in armoede
leven is het eveneens geen sinecure om de normen inzake groepsgrootte
te halen die in het volwassenenonderwijs gelden. De afwezigheidsgraad
en de uitval van cursisten ligt er een stuk hoger omwille van uiteenlopende
redenen die rechtstreeks met de dagelijkse armoederealiteit verband
houden

Dit alles maakt dat de kosten verbonden aan deze opleiding veel hoger
liggen dan het gemiddelde binnen het volwassenenonderwijs. Verder
in dit hoofdstuk, namelijk in paragraaf \ref{meerkost} op pagina
\pageref{meerkost} e.v. gaan we meer in detail in op de diverse facetten
van de meerkost van de opleiding tot ervaringsdeskundige.

Omdat ervaringsdeskundigen onontbeerlijk zijn in armoedebestrijding
en omdat dit voor deze generatiearmen eigenlijk pas hun eerste kans
is op onderwijs, is het billijk dat het departement ook de financiering
van de meerkost van deze opleiding op zich neemt.

Om aan de opleidingsbehoeften te kunnen voldoen, wordt in de toekomst
een totaal van 10 opleidingstrajecten voorzien, 2 in elke provincie.
In een eerste periode kan één opleidingstraject per provincie vermoedelijk
volstaan om de meest dringende behoefte aan ervaringsdeskundigen in
te vullen.


\subsubsection{Ministeries met persoonsgebonden bevoegdheden}

Alle Vlaamse ministeries met persoonsgebonden bevoegdheden dienen
samen te werken voor het ter beschikking stellen van een \emph{ondersteuningsbeurs
voor de cursisten.}

De armen die door hun deelname aan de opleiding een onmisbare schakel
worden in de armoedebestrijding moeten hiervoor financieel gehonoreerd
worden. Om de opleiding te kunnen blijven volgen is het voor velen
onder hen noodzakelijk dat ze over een ondersteuningsbeurs kunnen
beschikken, gezien de meerkost die de opleiding met zich meebrengt.
Door hun deelname aan de opleiding dreigen de cursisten anders vaak
financieel nog meer in de verdrukking te komen.

Terug naar school gaan als volwassene houdt meestal in dat men moet
inleveren op het beschikbaar gezinsbudget, terwijl daarenboven de
opleiding zelf een aantal extra kosten met zich meebrengt. Voor veel
cursisten die met de opleiding tot ervaringsdeskundige starten wordt
het na verloop van tijd zeer moeilijk tot zelfs onmogelijk om de opleiding
verder te zetten als er geen extra financiële tegemoetkoming komt.

Om te kunnen voorzien in een financiële ondersteuning van cursisten
of in het vergoeden van aan de opleiding verbonden kosten, richtte
De Link een \emph{cursistenfonds} op. Onder meer de opbrengst van
de verkoop van het boek \emph{Uit het huis, uit het} \emph{hart} werd
in dit cursistenfonds gestort. Toch kon dit beperkte initiatief geenszins
gelden als een valabele structurele oplossing voor het gegeven dat
door het volgen van de opleiding de financiële situatie van veel cursisten
nog meer precair werd dan ze vaak al was. Daarom is De Link van oordeel
dat dringend moet voorzien worden in de mogelijkheid om van een ondersteuningsbeurs
te kunnen genieten. Deze behoefte werd gesignaleerd aan het Kabinet
van de Minister van Onderwijs en werd ook aangekaart bij meerdere
leden van het Vlaams Parlement, behorend tot verschillende politieke
partijen. Een concreet voorstel terzake werd in 2004 door de toenmalige
Agalev-fractie bij het Vlaams Parlement ingediend.

Ook het idee van betaalde stages zou tegemoet kunnen komen aan de
specifieke financiële noden van de cursisten uit de opleiding tot
ervaringsdeskundige, hoewel deze specifieke oplossing, vanuit een
didactisch perspectief bekeken, niet ideaal is. Hierdoor dreigt immers
voor cursisten een deel van de ruimte verloren te gaan om de stage
in de eerste plaats de invulling van een leerkans te geven, tenminste
indien daarover geen duidelijke en goede afspraken gemaakt worden.

Eigenlijk valt ook de stelling te verdedigen dat de samenleving de
cursisten in opleiding een studentenloon verschuldigd is. Deze mensen
hebben niet alleen de moed om opnieuw doorheen hun pijnlijke armoede-ervaring
te gaan, opdat de samenleving in staat zou zijn haar verantwoordelijkheid
inzake armoedebestrijding op te nemen. Door middel van het decreet
armoedebestrijding geeft de samenleving daarenboven uitdrukkelijk
aan dat ze ervaringsdeskundigen absoluut nodig heeft om efficiënt
aan armoedebestrijding te kunnen doen.

In elk geval lijkt het een minimale vereiste, en dit in de eerste
plaats omdat het voor de ervaringsdeskundige in opleiding in veel
gevallen om zijn eerste leerkans gaat, dat hij minstens een recht
zou moeten kunnen doen gelden op een ondersteuningsbeurs.

In het licht van deze problematiek werd het initiatief genomen om
op het niveau van de Vlaamse Gemeenschap op termijn te komen tot de
oprichting van een fonds, waarin bijgedragen wordt door alle ministers
van de Vlaamse Gemeenschap, die persoonsgebonden materies tot hun
bevoegdheid hebben. Via de oprichting en het spijzen van een dergelijk
fonds geven deze ministers aan te erkennen dat ze een rechtstreekse
verantwoordelijkheid hebben met betrekking tot de problematiek van
armoede.


\subsubsection{VDAB}

Gezien zijn opdracht terzake, ligt het voor de hand dat de VDAB de
zorg opneemt voor het financieren van:

\begin{itemize}
\item \emph{Kosten eigen aan de opleiding}.\\
Voor de cursisten is er de mogelijkheid om een beroep te doen op de
VDAB voor de terugbetaling van verplaatsingskosten en kosten voor
kinderopvang en voor een opleidingsvergoeding van 1 euro bruto per
effectief gevolgd les- en stage-uur. Om hiervoor in aanmerking te
komen moet de betrokken cursist ofwel werkloos en volledig uitkeringsgerechtigd
zijn ofwel genieten van een leefloon. Daarenboven is de erkenning
door de VDAB van de opleiding tot ervaringsdeskundige in armoede en
sociale uitsluiting als een opleiding, gegeven door derden, hiervoor
noodzakelijk. Het opvolgen van de specifieke uitvoeringsmodaliteiten
ervan en het opvolgen van de concrete dossiers van de cursisten terzake
behoort tot de verantwoordelijkheid van de lokale opleidingscoördinator.
\item \emph{Kosten eigen aan de opstart van een opleiding}.\\
In de aanloop en de opbouw naar een financiering van 10 cursistengroepen
door de minister van onderwijs moeten deze groepen op een andere manier
gefinancierd worden. Om een financiering door het Ministerie van Onderwijs
te kunnen verwerven, moet een inrichting van het volwassenenonderwijs
de kosten van het eerste jaar, waarin die opleiding wordt gegeven,
op een alternatieve wijze zien te financieren. Aangezien per opleidingslokatie
steeds twee cursistengroepen in opleiding zijn, moet per opleidingsplaats
tweemaal het inrichten van het eerste anderhalf jaar van de opleiding
op een alternatieve wijze gefinancierd worden.\\
Omdat de VDAB bevoegd is voor het financieren van voortrajecten, die
leden van kansengroepen in staat moeten stellen om met kans op succes
een opleiding aan te vatten, is het aangewezen dat die instantie de
kosten, die verband houden met het opstarten van de opleiding, op
zich neemt. Om de opleiding ervaringsdeskundige in armoede en sociale
uitsluiting te volgen en later tewerkgesteld te kunnen worden, is
het volgen van een specifiek inlooptraject, zoals dat concreet vorm
kreeg in het basisjaar van de opleiding immers noodzakelijk. Tijdens
deze inloopfase wordt gestart met de verwerking van de eigen levensgeschiedenis
zodat de ruimte gecreëerd wordt tot het volgen van de verdere opleiding.
\end{itemize}

\subsection{Provincies, steden en gemeenten}

Provincies en steden of gemeenten kunnen de handen in elkaar slaan
om de oprichting van \emph{teams voor advies en ondersteuning} mogelijk
te maken.

Een van de mogelijke tewerkstellingsvormen van ervaringsdeskundigen
is het consult- of ondersteuningsteam per provincie, stad of gemeente,
waar diensten die rond armoede werken een beroep op kunnen doen voor
permanent, kort- of langlopend advies, voor vorming of supervisie,
om beleidsnota's te screenen, enzovoort.

De tewerkgestelde ervaringsdeskundigen of de organisaties die werken
met ervaringsdeskundigen in vast dienstverband kunnen bij deze TAO's
ook terecht voor ondersteuning.

Op termijn wordt de behoefte ingeschat op één team per arrondissement.


\subsection{Privaatrechtelijke organisaties}


\subsubsection{Privaatrechtelijke organisaties en privépersonen}

Privaatrechtelijke organisaties of privépersonen zijn de aangewezen
bronnen voor de financiering van specifieke kortlopende opdrachten
of projecten. Binnen de werking van De Link duiken er immers af en
toe specifieke noden op die niet door de reguliere subsidiekanalen
gedekt kunnen worden.

Dit kan bijvoorbeeld zijn: het inrichten van het secretariaat, het
organiseren van een tentoonstelling van de eindwerken van cursisten,
het organiseren van een weekend voor de gezinnen van cursisten, het
financieren van niet-recupereerbare intresten en boetes, die men als
coördinerende organisatie kan oplopen ten gevolge van de laattijdige
betaling door subsidiërende overheden. De ervaring heeft geleerd dat
men bij dit project ook dit soort kosten structureel moet inschrijven.


\subsubsection{Cera}

Vanuit Cera kreeg De Link middelen voor een wetenschappelijk medewerker.
Deze maakte het voorliggend handboek op met alle taken en activiteiten
die zich aandienen, wanneer men een project voor de opleiding en de
tewerkstelling van ervaringsdeskundigen wil realiseren. Een dergelijk
handboek kan betekenisvol zijn voor het blijven bewaken van de fundamentele
opties van waaruit het project oorspronkelijk is vertrokken. Het kan
verder veel ondersteuning en achtergrondinformatie bieden aan nieuwe
medewerkers van De Link of aan docenten die een deel van het lessenpakket
uit de opleiding op zich nemen. Het kan ook dienen als leidraad voor
de latere opleidingen van ervaringsdeskundigen, eventueel ingericht
door andere onderwijsinstellingen. Door de registratie van de leerprocessen
en bijsturingen ervan kunnen in de toekomst de valkuilen zo veel mogelijk
vermeden worden. Tenslotte kan het inspirerend werken voor vergelijkbare
projecten met betrekking tot andere probleemgebieden, in andere sectoren
of in andere regio's. Ook gelijksoortige buitenlandse projecten kunnen
er een belangrijke steun aan hebben.

Concreet betekende dit:

70 \% wetenschappelijk medewerker voor een periode van vier jaar.

Daarnaast alle werkingskosten verbonden aan de evaluaties, het schrijven
van het boek en de studiedagen.


\subsection{Europese Unie}

Aan Europa wordt via het Europees Sociaal Fonds een aanvulling gevraagd
voor de tekorten op de totale begroting, die kunnen ontstaan door
de behoefte aan verdere groei of aan het ontwikkelen van nieuwe sporen.

Concreet betekent dit dat het Europees Sociaal Fonds voor een maximum
van 45\% van de kosten kan bijdragen in de realisering van dit opleidingsproject.


\subsection{Specifieke aandachtspunten}

De opleiding tot ervaringsdeskundige richt zich tot personen die armoede
van binnenuit hebben beleefd. Dit vraagt aandacht voor een aantal
specifieke maatregelen inzake financiële ondersteuning van de cursisten
en voor het specifieke probleem dat met het organiseren van een dergelijke
opleiding een aanzienlijke meerkost gemoeid is in vergelijking met
andere opleidingen in het volwassenenonderwijs.


\subsubsection{Leerkrediet}

Onder invloed van hun levensgeschiedenis is voor de meeste cursisten
de opleiding tot ervaringsdeskundige geen tweede maar een eerste kans.
Van het grondwettelijk recht op onderwijs, waarop iedere mens aanspraak
kan maken, hebben zij vaak nauwelijks of niet kunnen genieten.

\begin{quote}
{}``Ik ben met de opleiding tot ervaringsdeskundige begonnen omdat
ik wilde gaan leren. Vroeger had ik daar de kans niet toe gekregen.
Of beter: ik had er de mentale kracht niet voor. Ik had al mijn energie
nodig om te overleven in de instelling, waarin ik geplaatst was. Hun
waarden en normen waren niet die van mij, en ik wilde me er niet aan
aanpassen. Dus liep ik altijd weg uit de instelling. Ik wilde vrij
zijn. Niet in de zin van vrij van waarden en normen. Wel vrij in de
zin van gelukkig. Maar als je niet weet wat dat is, als je dat gevoel
niet kent, blijft het altijd een verre droom, waar je blijvend naar
op zoek bent.''
\end{quote}
In de praktijk blijkt het echter niet vanzelfsprekend om op volwassen
leeftijd alsnog van dit recht op leren gebruik te maken. Het verdient
daarom misschien aanbeveling om dit recht concreet te vertalen als
een vorm van leerkrediet, waarover men van in de vroege jeugd beschikt,
maar dat men ongeacht de leeftijd kan opnemen, zolang het niet werd
uitgeput. Hierdoor zouden leerperiodes in een mensenleven beter kunnen
afgestemd worden op de persoonlijke interesses van dat moment en op
de specifieke leefsituatie van de betrokkene. Een dergelijk leerkrediet
past trouwens perfect in het maatschappelijk discours over levenslang
leren.


\subsubsection{Honorering van de gedane studies}

Heel belangrijk in het kader van het honoreren van de moed van cursisten
om de opleiding tot ervaringsdeskundige te volgen en op die manier
tegemoet te komen aan de behoeften van de samenleving op het gebied
van armoedebestrijding, is het feit dat deze mensen op het einde van
de rit de garantie zouden moeten krijgen er terug te mogen bijhoren.

Een van de meest uitgesproken vormen waarin dit zich in onze samenleving
vertaalt is in het verwerven van een diploma. Dit uit zich onder meer
in het feit dat aan een diploma een zekere maatschappelijke status
wordt gekoppeld en ook in het feit dat het behaalde diploma een grote
invloed heeft op de verloning. Het is daarom voor ervaringsdeskundigen
van groot belang dat de samenleving geen twijfel laat bestaan over
een volwaardige honorering van hun studies. Even rees hierover twijfel,
toen in het kader van een vereenvoudiging en harmonisatie van de terminologie
van de studiebewijzen bepaald werd dat de opleiding tot ervaringsdeskundige
zou leiden tot een certificaat en niet langer tot een diploma. Het
was immers geenszins duidelijk in hoeverre de samenleving er klaar
voor zou zijn om een even grote waardering toe te kennen aan een behaald
certificaat als aan een diploma.

Een ander belangrijk signaal voor het feit dat men er terug mag bij
horen is het vinden van een baan. Daarom levert De Link erg intense
inspanningen opdat op het terrein voldoende betrekkingen voor ervaringsdeskundigen
zouden gecreëerd worden. Toch heeft zich geen enkele beleidsinstantie
duidelijk uitgesproken voor het koppelen van een tewerkstellingsgarantie
aan het behalen van het certificaat van ervaringsdeskundige.


\subsubsection{\label{meerkost}Een opleiding met een aanzienlijke meerkost}

Diverse elementen zijn er voor verantwoordelijk dat het organiseren
van een opleiding tot ervaringsdeskundige in armoede en sociale uitsluiting
aanzienlijk meer kost dan het organiseren van andere opleidingen in
het volwassenenonderwijs. Een aantal van deze elementen houdt verband
met het feit dat het een opleiding betreft voor een totaal nieuwe
functie, maar nogal wat van de elementen, die tot de meerkost bijdragen,
zijn structureel van aard.


\paragraph{Structurele redenen voor de meerkost}

Vooreerst is er het feit dat de doelgroep van de opleiding bestaat
uit generatiearmen, mensen die steeds opnieuw door de mazen van het
samenlevingsnet vallen en nog dagelijks in de miserie leven. Dit vertaalt
zich onder meer in het feit dat ze meerdere malen niet aanwezig kunnen
zijn in de lessen wegens ziekte of wegens problemen met gerecht en
schuldeisers. Het vertaalt zich ook in het feit dat ze frequent voorschotten
moeten vragen op terugbetalingen van verplaatsingskosten en andere
tegemoetkomingen om de lessen te kunnen blijven volgen. Een grotere
werkbelasting voor de opleidingscoördinator is er een rechtstreeks
gevolg van.

De diepe armoede vereist eveneens dat de cursisten een intensief verwerkingsproces
kunnen doormaken. Dit verwerkingsproces vraagt tijd en extra ondersteuning
van de procesbegeleiders. Ook dit is een structurele oorzaak voor
de meerkost van de opleiding.

Om diverse redenen is de permanente aanwezigheid van een opgeleide
ervaringsdeskundige in alle lessen noodzakelijk. Vooreerst is dit
het geval omdat de missing link ook speelt bij de docenten, verbonden
aan de opleiding. Een andere reden is het feit dat armoede leidt tot
een kenniskloof. Het is dan de taak van de opgeleide ervaringsdeskundige
om de docent in verband met dit gegeven te ondersteunen en te wijzen
op de noodzaak om veel meer dan bij een gewone groep cursisten tijd
te steken in het geven van basisinformatie over zaken die voor een
middenklasser vanzelfsprekend zijn. Het feit dat de opleiding zich
tot de doelgroep van de meest uitgeslotenen richt maakt dus de aanwezigheid
van een ervaringsdeskundige procesbegeleider noodzakelijk in het totale
traject van proces- en praktijkbegeleiding en in alle vakken. Dit
voortdurend in tandem werken betekent een verdubbeling van de personeelskost
ten opzichte van andere opleidingen.

Daarnaast vergroot de specificiteit van de doelgroep tot wie de opleiding
zich richt ook nog het takenpakket van de lokale opleidingscoördinatoren,
omdat zij in verband met de dagelijkse problemen van cursisten de
tijd moeten nemen om hen wegwijs te maken in de informatie betreffende
de reglementering en de werking van allerlei diensten, waarmee cursisten
te maken krijgen.

Het feit dat de opleiding zich doelbewust richt tot de meest uitgeslotenen
in de samenleving, heeft tot gevolg dat er gewerkt moet kunnen worden
met kleine groepen cursisten om samen met hen de weg te kunnen gaan
van het verwerken van hun pijnlijke geschiedenis van voortdurende
uitsluiting. Het begeleiden van dit verwerkingsproces en alles wat
erbij komt kijken vraagt extra tijd en ondersteuning vanwege de procesbegeleiders.

Wil men op termijn komen tot een maatschappelijk gedeelde actie om
armoede terug te dringen, dan zal het realiseren van een opleiding
tot ervaringsdeskundige alleen niet volstaan. Ook andere opleidingen
zullen daarin een rol te spelen hebben, onder meer door het bijsturen
van de kijk op de armoedeproblematiek, zoals die in de opleiding wordt
gehanteerd. Om dit proces te dynamiseren is het belangrijk om kruisbestuivingsprojecten
uit te werken tussen de opleiding tot ervaringsdeskundige en diverse
andere opleidingen, zoals de opleiding jeugd- en gehandicaptenzorg,
de opleiding maatschappelijk werk, de lerarenopleiding, enzovoort.
De uitwerking van deze projecten betekent een extra belasting voor
de opleidingscoördinatoren, de begeleiding ervan vraagt extra inspanningen
van de praktijkbegeleiders.


\paragraph{Meerkost omwille van het innoverend karakter van opleiding en methodiek}

De methodiek van het werken met ervaringsdeskundigen in armoede en
het concept van de missing link, waarop deze methodiek berust, zijn
nieuw. Een nieuw concept en een nieuwe methodiek implementeren vraagt
tijd en vooral extra inspanningen. Concreet betekent dit onder meer
dat de lokale opleidingscoördinatoren en de tandem van praktijkbegeleiders
extra tijd moeten investeren in sensibilisatie, in het geven van informatie,
in de prospectie van stageplaatsen voor de cursisten, enzovoort.

Praktijkbegeleiders moeten eveneens extra tijd investeren in het ondersteunen
van praktijkplaatsen bij het zoeken naar de specifieke invalshoek
van de functie van ervaringsdeskundige binnen hun sector en naar een
werkbare concretisering van de functie binnen de dienst. Om deze ondersteuning
op een goede manier te kunnen bieden, gaan de praktijkbegeleiders
niet enkel in op de concrete ondersteuningsvragen vanuit individuele
praktijkplaatsen, maar voorzien ze ook in het aanbod van een mentorenvergadering,
waarin stagementoren uit de onderscheiden praktijkplaatsen de gelegenheid
krijgen ervaringen uit te wisselen over de begeleiding van een stage
van een ervaringsdeskundige vanuit de stageplaats. Ook de lokale opleidingscoördinatoren
zijn betrokken bij deze regionale mentorenvergaderingen.

Ook de formule van het werken in tandem is voor het werkveld nieuw,
wat met zich meebrengt dat het voorzien in coaching van de tandems,
die gedurende de stage van de cursisten op de praktijkplaatsen gevormd
worden, absoluut noodzakelijk is.

Uiteraard vergt heel dit zoekproces ook van de betrokken stageplaatsen
extra tijd en energie, waardoor het niet meer dan redelijk is, dat
ze hierbij vanuit de opleiding een degelijke ondersteuning mogen verwachten.

Men kan inderdaad verwachten dat na verloop van tijd minder extra
energie nodig zal zijn om deze nieuwe methodiek te implementeren.
Maar dit is slechts een mogelijk perspectief op langere termijn, aangezien
bij het implementeren van een nieuwe methodiek niet enkel nieuwe kennis
en nieuwe inzichten een rol spelen, maar in het werkveld ook nieuwe
vaardigheden en nieuwe houdingen moeten geïntroduceerd worden, hetgeen
de nodige tijd vergt.

Een iets minder langdurige periode van extra investeringen is vereist
voor het ontwikkelen van de opleiding zelf. Het betreft dan uiteraard
in de eerste plaats het uitschrijven van de te bereiken eindtermen,
het ontwikkelen van een curriculum en de uitwerking van de vakinhouden,
maar daarnaast ook het op punt stellen van allerlei noodzakelijke
documenten, zoals examenreglement, huishoudelijk reglement voor de
cursisten, infobrochure voor kandidaat-cursisten en kandidaat-praktijkplaatsen,
enzovoort. Ook het op elkaar afstellen van de inhouden van de diverse
vakken vraagt in het geval van een nieuwe opleiding extra energie.
En voor al deze elementen geldt, dat niet enkel de fase van ontwikkeling
extra inspanningen vraagt, maar dat nadien nog gedurende een bepaalde
tijd ook voldoende extra tijd en energie moet kunnen gaan naar bijsturing
en optimalisatie. Deze elementen leggen in de eerste plaats een grotere
werkdruk bij de opleidingscoördinatoren.

Het tandemconcept is het meest kenmerkende didactische principe van
de opleiding tot ervaringsdeskundige. Maar ook voor een opleidingscontext
is de tandemmethodiek nieuw. Dit maakt extra overleg en ervaringsuitwisseling
tussen de tandems van de diverse opleidingsplaatsen samen met hun
opleidingsco\discretionary{-}{o}{\"o}rdinatoren absoluut noodzakelijk.


\paragraph{Meerkost omwille van ruimere doelstellingen}

Waar het ervaringsdeskundigen betreft, kan men onmogelijk volstaan
met het louter inrichten van een opleiding. Omwille van de nadrukkelijk
aanwezige context van armoede, is het absoluut noodzakelijk dat ook
geïnvesteerd wordt in het creëren van tewerkstellingsmogelijkheden,
in het sensibiliseren van burgers en beleid, in het stimuleren van
de oprichting van Teams voor Advies en Ondersteuning, enzovoort.

Dit heeft tot gevolg dat opleidingscoördinatoren en praktijkbegeleiders
een aantal taken moeten vervullen die niet strikt als onderwijstaken
kunnen beschouwd worden. Zo wordt bijvoorbeeld van opleidingscoördinatoren
en praktijkbegeleiders verwacht dat ze deelnemen aan de zesmaandelijkse
evaluatie- en planningstweedaagse, dat ze deelnemen aan de vergaderingen
van de algemene stuurgroep (OTED), dat ze hun medewerking verlenen
aan het uitwerken van een handboek over het project, dat ze ingeschakeld
kunnen worden bij de selectiegesprekken met kandidaat-cursisten, dat
ze een deel van de vormings- en sensibilisatietaken op zich nemen,
enzovoort.

Dit verruimd takenpakket voor opleidingscoördinatoren en praktijkbegeleiders
resulteert uiteraard in een overeenkomstige meerkost.

\newpage


\chapter{Medewerkers}


\section{Inleiding}

Voor de uittekening van een personeelskader voor de opleiding werd
bij de start inspiratie gezocht bij de bestaande opleiding Jeugd-
en Gehandicaptenzorg in het volwassenenonderwijs. Het lag voor de
hand om de inspiratie daar te gaan zoeken, aangezien de initiële opleiding
tot ervaringsdeskundige in armoede en sociale uitsluiting het diploma
Jeugd- en Gehandicaptenzorg afleverde, zij het dat dit diploma ook
de specifieke invalshoek van ervaringsdeskundigheid vermeldde. In
hoofdstuk \ref{projectontwikkeling} lichtten we de motieven voor
deze keuze toe.

Al werkend werd duidelijk dat aan het initieel uitgetekend personeelskader
belangrijke aanpassingen moesten worden gedaan, voornamelijk omwille
van twee redenen:

\begin{itemize}
\item Het gegeven dat het ging om een project dat in volle ontplooiing was,
werd te weinig ingecalculeerd. Een volledig nieuw project betekent
immers dat alle facetten ervan nog ontwikkeld en op punt gesteld moeten
worden. Dit brengt extra taken met zich mee op het gebied van uittekenen,
sturen en tussentijds evalueren. Dit is bijvoorbeeld het geval geweest
met het ontwikkelen van de eindtermen en met het uitschrijven van
een examenreglement, een huishoudelijk reglement en een stagebrochure
om er slechts enkele te noemen. Daarenboven werd te weinig rekening
gehouden met het feit dat de aandacht niet enkel moest uitgaan naar
de opleiding zelf, maar dat ook heel wat moest opgestart worden in
functie van de stagemogelijkheden en de latere tewerkstelling van
de cursisten en dat hiervoor nog heel wat bijkomende sensibilisatie
noodzakelijk bleek te zijn. Om die redenen moest De Link zijn doelstellingen
veel ruimer stellen dan enkel het op punt stellen en inrichten van
een opleiding;
\item De begeleidingsbehoeften van de cursisten bleken sterk te verschillen
van die van andere cursisten uit het volwassenenonderwijs. Onder meer
het ondersteunen van cursisten bij het oplossen van allerlei concrete
problemen op sociaal-administratief vlak blijft permanent deel uitmaken
van het takenpakket van de opleidingscoördinatoren. Maar het sterkst
wordt de specificiteit van de begeleidingsbehoeften van de cursisten
uiteraard bepaald door het feit dat de functie van ervaringsdeskundige
vereist dat de cursisten tijdens hun opleiding opnieuw doorheen hun
pijn uit het verleden gaan, opdat ze hun verwerkte armoede-ervaring
deskundig zouden kunnen hanteren.
\end{itemize}

\section{Werkbelasting}

Omwille van deze redenen ervaarden veel medewerkers van De Link een
hoge werkbelasting. De werkbelasting kon wat gereduceerd worden naarmate
profielen en taken van de diverse medewerkers meer uitgeklaard geraakten,
en er meer duidelijkheid kwam over de omvang van de opdracht om een
opleiding tot ervaringsdeskundige uit te bouwen.


\subsection{Meer efficiëntie}

In de loop van de tijd zijn op diverse vlakken heel wat initiatieven
van organisatorische aard genomen om de werkbelasting onder controle
te houden door een optimale efficiëntie van de werking na te streven.
Het betrof onder meer:

\begin{itemize}
\item maatregelen gericht op een rechtstreekse vermindering van de personeelsbelasting:

\begin{itemize}
\item beperken van het aantal lesuren;
\item meer uren voorzien voor procesbegeleiding en coördinatie;
\item verminderen van het aantal klassenraden;
\item beter bewaken van de agenda van ervaringsdeskundige medewerkers;
\item het tijdelijk aanwerven van twee extra ervaringsdeskundigen in het
kader van een betaalde stage.
\end{itemize}
\item een intensere personeelsondersteuning:

\begin{itemize}
\item uitklaren van profielen en verantwoordelijkheden;
\item inlassen van functionerings- en evaluatiegesprekken;
\item instellen van een systematische tandemcoaching;
\item stimuleren van meer overleg binnen de tandems en tussen de tandems;
\item meer aandacht voor de introductie van docenten en voor duidelijke
afspraken, onder meer via het inrichten van een zesmaandelijkse introductie-,
plannings- en evaluatietweedaagse;
\item bevorderen van de onderlinge uitwisseling van ervaringen en lesmateriaal
tussen docenten;
\item verbeteren van de communicatie met docenten.
\end{itemize}
\item een verhoogde communicatie:

\begin{itemize}
\item uitgeven van een nieuwsbrief;
\item verhogen van de frequentie van overleg op alle echelons;
\item systematische uitwisseling van contactmogelijkheden.
\end{itemize}
\item een versterkte beleidsvoering:

\begin{itemize}
\item uitbouwen van de structuur van de organisatie en profileren van de
beslissingsniveaus;
\item installeren van een stafvergadering;
\item verhogen van de vergaderfrequentie van de opleidingsstuurgroep;
\item opstarten van een registratieproject om de methodiek- en organisatie\-uitbouw
beter te verankeren.
\end{itemize}
\item een inhoudelijke en methodische verdieping:

\begin{itemize}
\item uitwerken en permanent bijsturen van vakfiches;
\item uitwerken van praktijkeindtermen;
\item uitschrijven van stagebrochure, praktijkcontract, huishoudelijk reglement
en examenreglement;
\item verkennen van de mogelijkheden om de aansluiting tussen basisjaar
en de opvolgingsjaren van de opleiding te verbeteren, onder meer via
het versterken van de tandemwerking, het verkleinen van het aantal
docenten en het aanstellen van de opgeleide procesbegeleider als docent
specifieke vaardigheden.
\item instellen van overlegvergaderingen met de verantwoordelijken van de
opleiding jeugd- en gehandicaptenzorg met het oog op een betere afstemming;
\item onderzoeken van doorstromingsmogelijkheden en mogelijkheden voor cursisten
tot het behalen van het diploma hoger secundair onderwijs.
\end{itemize}
\end{itemize}
Toch is niet alles organisatorisch op te lossen. De cursisten in de
opleiding tot ervaringsdeskundige stellen immers specifieke eisen.
Een ervan is dat de lesdagen niet zo lang kunnen zijn als in een andere
opleiding. Dit heeft onder meer te maken met het feit dat er onder
de cursisten steeds ouders van eenoudergezinnen zijn, die voor het
sluiten van de naschoolse kinderopvang terug thuis moeten zijn. Een
andere bijzonderheid van de opleiding tot ervaringsdeskundige is dat
aanzienlijk meer overleg vereist is dan in een andere opleiding. Voor
een docent die in de opleiding tot ervaringsdeskundige een vak van
veertig uur doceert, heeft dit als concrete consequentie dat hij twaalf
halve dagen les heeft en daar bovenop nog vier vergaderingen, zoals
klassenraden, het op elkaar afstellen van cursusinhouden, het bespreken
van cursisten, enzovoort. Dezelfde veertig uur in een andere opleiding
betekenen voor de docent een belasting van negen halve dagen, met
daar bovenop hoogstens een of twee vergaderingen.

Daarenboven is de werkbelasting niet enkel tot organisatorische aspecten
terug te brengen en dus ook niet enkel met organisatorische ingrepen
op te vangen, omdat meewerken aan een opleiding voor de meest kansarmen
van alle betrokkenen heel veel energie vraagt. Zo geven docenten bijvoorbeeld
aan dat de cultuurschok die ze ervaren in confrontatie met de cursisten
uit de opleiding tot ervaringsdeskundige, veel sterker is dan de cultuurschok
die ze in contact met allochtonen ervaren. Sommige docenten kunnen
zich in confrontatie met mensen uit de armoede bijvoorbeeld schuldig
voelen, omdat zijzelf wel heel veel kansen gekregen hebben als kind,
terwijl de cursisten op dit vlak erg tekort gedaan werden. Een docent
die daarmee geconfronteerd wordt, kan intens worstelen met het vinden
van een juiste aanpak, omdat de kans reëel is dat hij er o zo graag
zou in slagen om herstel te bewerkstelligen bij de cursisten. Uiteraard
is dit in hoofde van een individuele docent een onhaalbare en onrealistische
verwachting. Herstel is immers slechts op lange termijn mogelijk en
meestal dan nog slechts ten dele.

Dit voorbeeld illustreert dat de opleiding tot ervaringsdeskundige
van alle medewerkers veel inzet vraagt. Een meer dan gewone koestering
van deze medewerkers is daarom aangewezen.

Het bovenstaande maakt duidelijk dat een opleiding tot ervaringsdeskundige
aanbieden een aantal taken met zich meebrengt die in andere opleidingen
van het volwassenenonderwijs niet moeten opgenomen worden of veel
minder arbeidsintensief zijn.


\subsection{Meer personeel}

De opdracht die voortvloeide uit de vroeger genoemde vier grote doelstellingen
die De Link zich had gesteld, bleek in de praktijk immens te zijn.
Om die taak te kunnen waarmaken moest binnen een zeer korte tijdspanne
een aantal belangrijke personeelsuitbreidingen worden gerealiseerd.

Er werd immers nadrukkelijk een grote nood aan een sterke algemene
coördinatiestructuur ervaren. Bovendien was het ook noodzakelijk om
te investeren in een versterking van de lokale opleidingsteams. Het
aantal arbeidsuren van de opleidingscoördinatoren van de opleidingsplaatsen
en van de proces- en praktijkbegeleiders werd daartoe opgetrokken.

Naast het feit dat dit aan De Link op financieel vlak erg zware eisen
stelde en veel energie vroeg om telkens opnieuw de nodige financiering
te vinden, zorgden de interne reorganisaties, die omwille van de schaalvergroting
noodzakelijk waren, voor een extra belasting.

De ervaring wees uit dat het niet evident is om daarbij passend om
te gaan met de factor ervaringsdeskundigheid. Vooral het aspect gelijkwaardigheid
in positie tussen opgeleide deskundigen en ervaringsdeskundigen blijkt
in een dergelijke stressvolle context onder druk te komen staan. Soms
is men maar aan het voorthollen en heeft men te weinig aandacht voor
het scheppen van voldoende ruimte om een gelijkwaardige inbreng mogelijk
te maken. Wanneer de organisatie groeit blijkt het ook moeilijk voor
de ervaringsdeskundigen om het geheel te blijven overzien en om voldoende
greep te blijven houden. Dit is een problematiek die gevoelig ligt,
want greep verliezen of geen greep hebben is een typische ervaring
voor personen die in armoede leven.

De vraag of er in een voorthollende wereld wel voldoende ruimte en
tijd is om ook personen die in armoede leven een volwaardige plaats
te laten behouden blijkt dus alles behalve een retorische vraag te
zijn. Het is een facet dat in het geheel van de uitsluitingsproblematiek
in elk geval niet over het hoofd mag worden gezien.


\section{Personeelsformatie }


\subsection{Algemene coördinatiestructuur}

De opleiding tot ervaringsdeskundige vereist een sterke algemene coördinatiestructuur.
Aangezien deze structuur bij de start van de opleiding minimaal uitgebouwd
was, is een belangrijk deel van de personeelsuitbreiding gegaan naar
de uitbouw van een meer aangepaste algemene coördinatiestructuur.
In een dergelijke structuur zijn de onderstaande functies noodzakelijk:

\begin{itemize}
\item algemeen coördinator;
\item algemeen opleidingscoördinator;
\item personeelsverantwoordelijke;
\item tewerkstellingscoördinator;
\item ervaringsdeskundigen op stafniveau;
\item vliegende supervisietandem;
\item administratieve kracht;
\item financieel verantwoordelijke;
\item sensibilisatieverantwoordelijke.
\end{itemize}

\subsection{Personeelsformatie voor de opleiding}

Het personeelskader voor de opleiding omvat per cursistengroep:

\begin{itemize}
\item Een deeltijdse opleidingscoördinator (35\% fte);
\item Een tandem van 2 procesbegeleiders (één ervaringsdeskundige en één
opgeleide procesbegeleider) voor het basisjaar (80\% fte);
\item Docenten voor de verschillende vakken en praktijkbegeleiders voor
de stages en de methodiekvakken. De procesbegeleiders uit het basisjaar
blijven instaan voor de supervisie, de individuele trajectbegeleiding
en de begeleiding van de stages gedurende de opvolgingsjaren van de
opleiding. Zij onderhouden ook de contacten met de stageplaatsen.
De procesbegeleiders stromen dus mee door met de cursisten en vervullen
in de opvolgingsjaren de rol van praktijkbegeleiders. Zij blijven
ook dan in tandem werken. De vakspecifieke lessen worden gegeven door
vakleerkrachten, maar worden in beginsel ook bijgewoond door de ervaringsdeskundige
procesbegeleider. Onder meer door het feit dat er in de aanvangsfase
van het project een groot tekort bestond aan opgeleide ervaringsdeskundigen,
heeft het meerdere jaren geduurd alvorens dit beginsel volledig kon
toegepast worden.
\end{itemize}
De personeelsformatie van De Link, voor wat de onderwijstaken betreft,
bestaat uit medewerkers die in diverse soorten statuten met De Link
verbonden zijn:

\begin{itemize}
\item Contractuelen;
\item Personen die via een detachering vanuit onderwijs ingeschakeld worden,
en die

\begin{itemize}
\item ofwel rechtstreeks verloond kunnen worden in het kader van de docentenuren
die de opleiding tot ervaringsdeskundige in het volwassenenonderwijs
genereert;
\item ofwel voor een percentage van de loonkost aan De Link worden gefactureerd;
\end{itemize}
\item Zelfstandigen in bijberoep, die zelf aan De Link factureren naar rato
van de geleverde prestaties.
\end{itemize}

\section{Profielen}

In overleg met de stuurgroep werden voor de medewerkers aan het project
initiële functie-omschrijvingen en taakprofielen opgemaakt. Op basis
van de ervaringen in de praktijk, maar vooral omwille van het feit
dat het project een snelle groei kende werden nieuwe functies noodzakelijk,
wat uiteraard op zijn beurt noopte tot het bijstellen van de bestaande
takenpakketten. In paragraaf \ref{takenpakketten} op pagina \pageref{takenpakketten}
staan we stil bij de takenpakketten van de diverse medewerkers. Maar
vooraf besteden we aandacht aan de functieprofielen van de diverse
medewerkers.

Het specifieke van het project maakt dat het zeer belangrijk is om
bij de selectie van medewerkers naast taakgebonden profielelementen
ook een aantal visie- en houdingsgebonden profielelementen heel nadrukkelijk
in rekening te brengen.

Het uittekenen en optimaliseren van de verschillende functieprofielen
vergde een intens proces van zoeken, toetsen en bijstellen.


\subsection{Basisprofiel voor alle medewerkers}

Alle medewerkers van De Link moeten beantwoorden aan onderstaande
vereisten inzake basishouding, kennis en vaardigheden. Het belang
van elk van deze elementen kan naargelang de functie wel enigszins
verschillend zijn:

\begin{itemize}
\item kennis hebben van de armoedeproblematiek;
\item respectvol omgaan met armen; 
\item inlevingsvermogen hebben;
\item uitgaan van een verbond met de cursisten en ervaringsdeskundigen en
dus niet bevoogdend zijn;
\item achtergrondkennis hebben van de systeemgerichte benadering.
\item kunnen omgaan met diversiteit;
\item een sterk probleemoplossend vermogen hebben;
\item bereid en in staat zijn om te functioneren in tandem;
\item bereid zijn om bij te dragen tot visieontwikkeling;
\item oog hebben voor de inbreng van ervaringsdeskundigen binnen de verschillende
overlegorganen en beslissingsniveaus van De Link. Dit zal bijvoorbeeld
concreet betekenen dat men ook de ervaringsdeskundigen raadpleegt
bij het opmaken van een vergaderagenda.
\end{itemize}

\subsection{Bijkomende profielelementen voor docenten en procesbegeleiders}

Aan docenten en procesbegeleiders worden volgende kwaliteitseisen
gesteld:

\begin{itemize}
\item ervaringsgericht kunnen lesgeven. De docenten moeten voldoende werken
vanuit de ervaringsachtergrond van de cursisten. De uitsluitingservaring
is de rode draad in alle vakken;
\item vaardig zijn in het begeleiden van groepsprocessen;
\item durven confronteren;
\item de eigen evidenties als docent voldoende in vraag durven stellen;
\item bij de cursisten door middel van veelvuldige vraagstelling voldoende
toetsen of zij al dan niet dezelfde kijk hebben op de behandelde onderwerpen;
\item bereid zijn om problemen die zich voordoen (met zichzelf, met cursisten
of met de praktijkplaats, enzovoort) voor te leggen aan de ervaringsdeskundige
procesbegeleider of aan de opleidingscoördinator;
\item ervoor open staan om in tandem te werken met een ervaringsdeskundige
procesbegeleider. Dit vraagt van beide partijen dat er voldaan is
aan een aantal basisvoorwaarden: een onvoorwaardelijke positieve achting
voor elkaar; een open zoekende houding; authenticiteit; duidelijkheid.
\end{itemize}

\subsection{Extra vereisten voor de procesbegeleiders in het basisjaar}

Het hele basisjaar wordt geleid en gedragen door een tandem van twee
procesbegeleiders, bestaande uit een opgeleide deskundige en een ervaringsdeskundige.
Deze tandem wordt gedurende dit intensieve proces regelmatig gesuperviseerd
en ondersteund door een supervisietandem. Maar het is evident dat
een dergelijke intensieve procesbegeleiding extra kwaliteiten vereist.
Deze zijn:

\begin{itemize}
\item kunnen aanhoren van en luisteren naar pijn; open staan voor pijn;
\item bereid zijn de confrontatie aan te gaan met de eigen levensgeschiedenis
en bereid zijn persoonlijke ervaringen te delen met cursisten en de
collega-procesbegeleider;
\item respect kunnen betonen voor het ritme van de cursisten in het brengen
van hun levensverhaal;
\item aan de cursisten informatie kunnen geven die tegemoet komt aan allerlei
tekorten die zij opgelopen hebben;
\item de cursisten kunnen informeren over de manier waarop de samenleving
naar armoede kijkt;
\item ertoe kunnen bijdragen dat cursisten meer greep krijgen op het eigen
leven door hen allerlei inzichten bij te brengen. De meeste cursisten
hebben immers vroeger niet de kans gekregen om te leren.
\end{itemize}
Voor een procesbegeleider is ervaring hebben in het werken vanuit
en/of een opleiding gevolgd hebben in contextueel denken een pluspunt.


\section{\label{takenpakketten}Takenpakketten}


\subsection{Algemeen coördinator}

Het betreft een full-time functie (100\%). De algemeen coördinator
moet zorgen dat het geheel klopt.

\begin{itemize}
\item Op het vlak van het bewaken van het geheel:

\begin{itemize}
\item De Link vertrekt vanuit een bepaald concept en een specifieke visie
op armoedebestrijding. De algemeen coördinator zorgt er mee voor dat
die visie bewaard blijft binnen de verschillende afdelingen en onderdelen
van De Link.
\item De algemeen coördinator stimuleert visieontwikkeling; de algemeen
coördinator zorgt er tevens voor dat de visie van de organisatie verder
mee ontwikkeld wordt door al wie aan de organisatie verbonden is.
\item De algemeen coördinator is mee verantwoordelijk voor het bewaken van
de grote lijnen. Dit houdt onder meer in: zorgen dat de verschillende
onderdelen op elkaar afgestemd worden en blijven, dat er linken zijn
en blijven tussen bijvoorbeeld de opleiding en de tewerkstelling.
\item De algemeen coördinator moet zorgen dat de verbinding met de raad
van bestuur bewaakt blijft.
\item De algemeen coördinator is eindverantwoordelijke voor het geheel.
\item Bijsturen en bijhouden van de basisdocumenten: al wat naar buiten
gaat en het gezicht van de organisatie mee bepaalt: krachtlijnen,
folder, handboek, studiedagen, enzovoort; zorgen dat basisdocumenten
bijgehouden en geactualiseerd worden.
\item Mee zorgen dat het project van De Link een breed maatschappelijk draagvlak
krijgt en houdt en dat haar pluralistisch karakter gevrijwaard blijft.
\end{itemize}
\item Op het vlak van de financiën:

\begin{itemize}
\item Verantwoordelijk voor de fondsenwerving. De algemeen coördinator werft
fondsen voor het project, zowel op korte als op lange termijn. Hiervoor
worden contacten onderhouden met de subsidiërende overheden, met projectfinanciers
en met kredietverlenende instellingen;
\item Contacten met financierende overheden: de algemeen coördinator zorgt
er voor dat er op termijn structurele subsidiëring komt.
\item De algemeen coördinator houdt zicht op het geheel van waar welke stukken
financiering vandaan komen.
\item Binnen de VDAB en samen met de VDAB zoeken naar middelen om de opleidingen
te kunnen opstarten.
\item Opvolgen van aanvragen en opvolgen van financieringsdossiers, subsidiedossiers
en jaarverslagen.
\end{itemize}
\item Communicatie binnen de organisatie:

\begin{itemize}
\item De opdracht van de algemeen coördinator is bewaken dat de communicatie
binnen het geheel circuleert. Zorgen dat iedereen op de hoogte blijft.
\item Zorgen dat de communicatie van het geheel van het project naar de
cursisten blijft gebeuren. Daartoe is het nodig dat de cursistengroepen
op geregelde tijdstippen informatie krijgen over de actuele ontwikkelingen
in verband met ervaringsdeskundigheid, zowel op het niveau van het
beleid als op het terrein. Ook ex-cursisten willen voeling blijven
houden met het geheel van De Link.
\item De algemeen coördinator onderhoudt op permanente basis contact met
de raad van bestuur en zorgt voor een goede doorstroming van informatie
vanuit en naar de raad van bestuur. De algemeen coördinator heeft
ook oog voor de communicatie tussen de raad van bestuur en het personeel.
\item Op het niveau van de raad van bestuur en de algemene vergadering:
samenstellen van de agenda, voorbereiden van de vergadering.
\item De algemeen coördinator bereidt de stafvergaderingen voor, stelt de
agenda ervan op en zit ze voor;
\item Het verzorgen van de communicatie houdt ook in dat de algemeen coördinator
zorg heeft voor het informele overleg.
\end{itemize}
\item Opvolging wetgeving:

\begin{itemize}
\item Opvolging informatie en regelgeving rond vzw's;
\item Opvolgen info en regelgeving rond arbeidsrechtelijke zaken.
\end{itemize}
\item Aankoopbeleid:

\begin{itemize}
\item Houdt overzicht over (grotere) uitgaven.
\end{itemize}
\item Onderzoek:

\begin{itemize}
\item Onderbouwen van gans de visieontwikkeling. Mee bewaken dat de wetenschappelijk
medewerker zijn pen in de juiste richting zet.
\item De algemeen coördinator stimuleert onderzoek in het werkveld, maar
initieert ook eigen onderzoeksprojecten. Daartoe legt de algemeen
coördinator de nodige voorbereidende contacten. De algemeen coördinator
volgt de lopende projecten op.
\end{itemize}
\item Op het vlak van de opleiding:

\begin{itemize}
\item De keuze van scholen, het leggen van de eerste contacten waar het
ideeëngoed van de Link afgecheckt wordt.
\item De principebeslissingen over het aangaan van samenwerkingsverbanden
met de instellingen voor volwassenenonderwijs worden door de staf
voorbereid voor de raad van bestuur.
\end{itemize}
\end{itemize}

\subsection{Algemeen opleidingscoördinator}

De taken van de algemeen opleidingscoördinator bestaan uit:

\begin{itemize}
\item Communicatie en overleg:

\begin{itemize}
\item De algemeen opleidingscoördinator is de verbindingspersoon tussen
de verschillende opleidingsplaatsen onderling en zorgt voor de communicatie
tussen de verschillende lokaties, met docenten, enzovoort.
\item Voorbereiding, samenstelling agenda en leiding van de opleidingsstuurgroep.
\item De algemeen opleidingscoördinator is verantwoordelijk voor de doorstroming
van informatie tussen de algemene omkadering (staf) en de lokale opleidingscoördinatoren.
\item De algemeen opleidingscoördinator onderhoudt de contacten met de onderwijsinstellingen:
voorbereiden en opvolgen van samenwerkingsovereenkomsten tussen de
centra voor volwassenenonderwijs en vzw De Link.
\end{itemize}
\item Voorwaardenscheppend werk:

\begin{itemize}
\item De algemeen opleidingscoördinator zorgt voor de contacten met externe
onderwijspartners. (Behalve de centra voor volwassenenonderwijs kunnen
dit zijn: DVO (Dienst voor Onderwijsontwikkeling), DBO (Dienst voor
Beroepsopleidingen), onderwijslokaties en -instellingen buiten het
volwassenenonderwijs.)
\item De algemeen opleidingscoördinator coördineert de werkgroepen en het
overleg rond de nieuwe, eigen opleiding tot ervaringsdeskundige. De
algemeen opleidingscoördinator bewaakt de timing van aanvragen en
doet de opvolging van de nodige procedures om tot goedkeuring te komen.
\item Voldoende bewaken dat de opleiding conform de regelgeving van onderwijs
georganiseerd wordt: dit houdt in overleg organiseren met onderwijsexperts,
centra voor volwassenenonderwijs, technische werkgroep, enzovoort.
\end{itemize}
\item Methodiekontwikkeling:

\begin{itemize}
\item De algemeen opleidingscoördinator stimuleert dat er in de verschillende
opleidingsplaatsen op dezelfde manier gewerkt wordt.
\item Per vak dient er een geschreven cursus beschikbaar te zijn. Dit is
in eerste instantie de taak van de vakdocenten. De algemeen opleidingscoördinator
verzamelt de nodige informatie om vlot syllabussen te kunnen ontwikkelen
en centraliseert cursusmateriaal in overleg met de lokale opleidingscoördinatoren.
\item Naar aanleiding van concrete vragen legt en onderhoudt de algemeen
opleidingscoördinator contacten met externen die methodische tips
en bijdragen kunnen leveren: bijvoorbeeld basiseducatie.
\item Overleg organiseren van vakgroepen, niet enkel op vraag van de vakdocenten,
maar om mee te bewaken dat de inhouden van de vakken op de verschillende
opleidingslokaties gelijklopend blijven.
\item Organiseren van en deelnemen aan evaluaties van de inhouden van de
opleiding.
\item Ontwikkelen van principes rond kruisbestuiving. Samen met de ervaringsdeskundige
op stafniveau wordt bekeken waar dit inhoudelijk kan kaderen en praktisch
kan passen binnen de opleiding. De concrete uitwerking van kruisbestuivingsprojecten
gebeurt door de lokale opleidingscoördinatoren samen met de lokale
procesbegeleiderstandem.
\item De algemeen opleidingscoördinator ontwikkelt een bibliotheek ten behoeve
van docenten binnen de Link: syllabussen, relevante lectuur, enzovoort.
\end{itemize}
\item Personeel:

\begin{itemize}
\item De ondersteuning van de lokale opleidingscoördinatie gebeurt door
de opleidingsstuurgroep. Waar het gaat om de inhoudelijke ondersteuning
van (beginnende) lokale opleidingscoördinatoren werkt de algemeen
opleidingscoördinator samen met de ervaringsdeskundige van de vliegende
supervisietandem.
\item Opvolging en vorming docenten, functioneringsgesprekken, evaluaties:
gebeuren door de personeelsverantwoordelijke samen met de ervaringsdeskundige
van de staf en de lokale opleidingscoördinatoren. In geval van onverenigbaarheden
gebeuren de functioneringsgesprekken door de algemeen opleidingscoördinator
samen met de lokale opleidingscoördinator en de ervaringsdeskundige
van de staf.
\end{itemize}
\item Cursisten:

\begin{itemize}
\item De algemeen opleidingscoördinator coördineert de selecties van kandidaat
cursisten.
\end{itemize}
\item Onderzoek:

\begin{itemize}
\item De algemeen opleidingscoördinator zorgt voor de doorstroming van informatie
die te maken heeft met de opleiding en die relevant is voor het onderzoek.
\end{itemize}
\end{itemize}

\subsection{Tewerkstellingscoördinator}

De tewerkstellingscoördinator is verantwoordelijk voor het volgende
takenpakket:

\begin{itemize}
\item Met betrekking tot de opleidingen:

\begin{itemize}
\item Deelname aan de mentorenvergaderingen samen met de tandem van procesbegeleiders.
De lokale opleidingscoördinator neemt deel als toehoorder omdat de
informatie die uit de vergadering komt relevant is voor zijn/haar
functie. De lokale opleidingscoördinator neemt verslag.
\item Samen met de algemeen opleidingscoördinator toetsen van de eindtermen
van de beroepspraktijk binnen de opleiding aan de realiteit van de
inschakeling van ervaringsdeskundigen in het werkveld. Dit in functie
van het bijsturen van het beroeps- en het opleidingsprofiel.
\end{itemize}
\item Met betrekking tot het beroepsprofiel van ervaringsdeskundigen:

\begin{itemize}
\item Verzamelen van materiaal om te komen tot een verfijning van het beroepsprofiel
naar functies en taken in de verschillende tewerkstellingssectoren.
Dit gebeurt o.m. door een dialoog met Kind \& Gezin rond de invulling
van de taken en functies van ervaringsdeskundigen binnen de dienstverlening
van Kind \& Gezin, door sectorale (evaluatie)vergaderingen, enzovoort.
Dit gebeurt samen met de vliegende supervisietandem.
\item Leggen en onderhouden van contacten met de SERV om te komen tot een
erkenning van het beroepsprofiel.
\item Mee uitwerken van het concrete functieprofiel op de diverse arbeidsplaatsen
(in samenwerking met de ervaringsdeskundige van de staf).
\end{itemize}
\item Statuut en verloning van opgeleide ervaringsdeskundigen:

\begin{itemize}
\item Uitwerken van de loonprincipes (in samenwerking met de ervaringsdeskundige
van de staf).
\item Contacten onderhouden met de bevoegde overheden en departementen.
\item Sensibiliseren van en overleg plegen met werkgevers en werknemers,
o.m. binnen het sociaal overleg (in samenwerking met de ervaringsdeskundige
van de staf).
\end{itemize}
\item Teams voor advies en ondersteuning:

\begin{itemize}
\item Contacten leggen met provincies en lokale overheden met het oog op
de installatie van de Teams voor Advies en Ondersteuning (TAO) (in
samenwerking met de algemeen coördinator).
\item Opvolgen en bijsturen van het TAO-concept (in samenwerking met de
vliegende supervisietandem).
\item Mee sturen van de inhoudelijke werking van de ondersteuningsteams
(in samenwerking met de vliegende supervisietandem).
\item Selectie en aanwerving van de kandidaat-ervaringsdeskundigen en opgeleide
deskundigen voor de Teams voor Advies en Ondersteuning (in samenwerking
met de ervaringsdeskundige van de staf).
\item Organiseren van overleg tussen de ondersteuningsteams.
\end{itemize}
\item Sensibilisatie in functie van tewerkstelling:

\begin{itemize}
\item Ingaan op individuele vragen van tewerkstellingsplaatsen naar informatie
(in samenwerking met de ervaringsdeskundige van de staf).
\item Prospectie van het werkveld in functie van praktijk- en tewerkstellingsplaatsen.
Dit gebeurt vooral door de procesbegeleiders, in een aantal gevallen
samen met de tewerkstellingscoördinator.
\end{itemize}
\item Onderzoek:

\begin{itemize}
\item De onderzoeksmedewerker informeren over relevante zaken m.b.t. de
inschakeling van ervaringsdeskundigen aangaande de ontwikkeling van
het beroepsprofiel, de uitbouw van de TAO's en de evolutie van de
reële tewerkstellingsperspectieven in de verschillende sectoren.
\end{itemize}
\item Tewerkstellingsmogelijkheden voor ervaringsdeskundigen:

\begin{itemize}
\item Mee opvolgen van de uitvoeringsbesluiten van het Vlaamse decreet armoedebestrijding
met betrekking tot het luik van de tewerkstelling van ervaringsdeskundigen
in de verschillende sectoren.
\item Organiseren van en deelnemen aan overleg met beleidsverantwoordelijken,
werkgevers- en werknemersorganisaties in functie van tewerkstellingsmogelijkheden
voor ervaringsdeskundigen (in samenwerking met de ervaringsdeskundige
van de staf).
\item Actief op zoek gaan naar mogelijkheden om de functie van ervaringsdeskundige
in het werkveld te verlonen. Onder meer door het opvolgen van regelgevingen
m.b.t. tewerkstelling in functie van het zoeken naar financieringsmogelijkheden
van arbeidsplaatsen. Meewerken en vorm geven aan aanvraagdossiers
van organisaties naar hun beleidsverantwoordelijken (in samenwerking
met de ervaringsdeskundige van de staf).
\item Opvolgen en mee uitwerken van de concrete regelgevingen die binnen
de diverse sectoren de tewerkstelling en financiering van ervaringsdeskundigen
regelen.
\end{itemize}
\item Ondersteuning tewerkstellingsplaatsen:

\begin{itemize}
\item Opvolgen van de wijze waarop de werving en selectie van ervaringsdeskundigen
gebeurt op de diverse arbeidsplaatsen (in samenwerking met de ervaringsdeskundige
van de staf).
\item Overleg met verantwoordelijken binnen de tewerkstellende organisaties
rond arbeidsvoorwaarden (in samenwerking met de ervaringsdeskundige
van de staf).
\item In kaart brengen en contacteren van organisaties die een aanbod kunnen
hebben in het ondersteunen van de inschakeling van ervaringsdeskundigen,
vooral ook op vlak van organisatieontwikkeling.
\end{itemize}
\end{itemize}

\subsection{Personeelsverantwoordelijke}

De personeelsverantwoordelijke is lid van de staf en neemt ook deel
aan de raad van bestuur waar de agenda in het bijzonder handelt over
personeelsaangelegenheden.

\begin{itemize}
\item Aanwervingsbeleid: het is de personeelsverantwoordelijke die aan de
staf signaleert waar en wanneer welke mensen moeten gezocht worden
en die dat eventueel ook uitvoert.
\item Opvolgen van aanwervingen: maken en onderhandelen van contracten.
\item Aanwervingen binnen de staf: organiseren en samen met de ervaringsdeskundige
van de staf voeren van de selectiegesprekken. Het voorstel van beslissing
ten behoeve van de raad van bestuur wordt genomen binnen de staf.
\item Uitwerken en bewaken van principes rond vorming (in samenwerking met
de ervaringsdeskundige van de staf).
\item Opvolging en vorming docenten, functioneringsgesprekken, evaluaties:
samen met de ervaringsdeskundige van de staf en de lokale opleidingscoördinatoren.
\item Verzamelen en bijhouden van registraties door het personeel.
\item Voorbereiden en leiden van personeelsvergaderingen.
\item Opvolgen van overeenkomsten tussen medewerkers en externe werkgevers
(Centra voor Volwassenenonderwijs).
\item Onderwijsurenbeleid voeren en eventuele onderhandelingen daarover
aangaan met de Centra voor Volwassenenonderwijs.
\end{itemize}

\subsection{Ervaringsdeskundige op stafniveau}

Het is essentieel dat er in alle facetten van de werking van De Link
een manifeste vertegenwoordiging is van het aspect ervaringsdeskundigheid.
Daarom is het noodzakelijk dat minstens een van de stafmedewerkers
een ervaringsdeskundige is. Daarenboven neemt elke ervaringsdeskundige
medewerker van De Link op beleidsniveau en op stafniveau een aantal
taken op zich. De precieze onderlinge taakverdeling wordt onder meer
ingegeven door de persoonlijke voorkeuren en de specifieke competenties
van elk van hen.

\begin{itemize}
\item Op het vlak van het bewaken van het geheel:

\begin{itemize}
\item De hoofdtaak van de ervaringsdeskundigen in functie van het geheel
van de organisatie bestaat uit het binnenbrengen van het perspectief
van armoede. Het is de eindverantwoordelijkheid van de ervaringsdeskundigen
dat dit mee bewaakt blijft.
\item De ervaringsdeskundigen zijn mee verantwoordelijk voor het bewaken
van de grote lijnen. Ze moeten inhoudelijk mee vorm geven aan de visie
van De Link en deze mee bewaken. Concreet vertaalt dit zich onder
meer in het mee blijven actualiseren van de krachtlijnen.
\item Ook met betrekking tot het onderzoek dient de ervaringsdeskundige
vanuit de eigen ervaring te zorgen dat het de juiste richting uitgaat:
hierbij worden alle ervaringsdeskundigen betrokken.
\item De ervaringsdeskundige moet in feite op alle lijnen doubleren.
\item Veel van wat op dit vlak moet gebeuren zit eigenlijk in overleg. Aan
alle overlegmomenten in De Link dient iemand van de ervaringsdeskundigen
deel te nemen.
\end{itemize}
\item Op het vlak van de financiën:

\begin{itemize}
\item Mee bewaken en bepalen van de prioriteiten die gelegd worden rond
de uitgaven. Dit gebeurt door de raad van bestuur en de staf en de
ervaringsdeskundigen die daar aanwezig zijn.
\end{itemize}
\item Personeel:

\begin{itemize}
\item Er neemt een ervaringsdeskundige deel aan alle sollicitatiegesprekken.
\item Opvolgen van aanwervingen (voor de docenten gebeurt dit lokaal per
opleidingsplaats).
\item De opvolging van docenten, vorming, functioneringsgesprekken, evaluaties
gebeurt door de ervaringsdeskundige van de staf, samen met de personeelsverantwoordelijke
en de lokale opleidingscoördinator.
\item Ook aan de functioneringsgesprekken van de staf neemt een ervaringsdeskundige
deel, namelijk de ervaringsdeskundige die gewoonlijk de stafvergaderingen
bijwoont.
\item De ondersteuning van de lokale opleidingscoördinatie gebeurt door
de opleidingsstuurgroep. Waar het gaat om de inhoudelijke ondersteuning
van (beginnende) lokale opleidingscoördinatoren werkt de algemeen
opleidingscoördinator samen met de ervaringsdeskundige van de vliegende
supervisietandem.
\end{itemize}
\item Methodiekontwikkeling met betrekking tot de opleiding:

\begin{itemize}
\item Werkgroep nieuwe opleiding: ervaringsdeskundige van de vliegende supervisietandem.
\item Deelname aan evaluaties: ervaringsdeskundige van de vliegende supervisietandem.
\item Ontwikkelen van principes rond kruisbestuiving. Samen met de algemeen
opleidingscoördinator bekijkt de ervaringsdeskundige van de vliegende
supervisietandem waar dit inhoudelijk kan kaderen en praktisch kan
passen binnen de opleiding.
\item De concrete uitwerking van kruisbestuivingsprojecten gebeurt door
de lokale opleidingscoördinatoren samen met de lokale procesbegeleiders.
\end{itemize}
\item Beroepsprofiel van ervaringsdeskundigen:

\begin{itemize}
\item Mee uitwerken van concrete beroepsprofielen voor de diverse arbeidsplaatsen
(in samenwerking met de tewerkstellingscoördinator).
\item Methodiekbewaking: Mee oog hebben voor de wijze waarop de ervaringsdeskundigen
ingezet worden en mee bewaken dat de inschakeling gebeurt als ervaringsdeskundige
(dit gebeurt in de eerste plaats door de procesbegeleiders; via evaluatiemomenten
wordt hier ook de ervaringsdeskundige van de vliegende supervisietandem
bij betrokken).
\end{itemize}
\item Teams voor advies en ondersteuning:

\begin{itemize}
\item Selectie en aanwerving van de kandidaat-ervaringsdeskundigen en opgeleide
deskundigen voor de Teams voor Advies en Ondersteuning (in samenwerking
met de tewerkstellingscoördinator).
\end{itemize}
\item Sensibilisatie in functie van tewerkstelling:

\begin{itemize}
\item Ingaan op individuele vragen van tewerkstellingsplaatsen naar informatie
(in samenwerking met de tewerkstellingscoördinator).
\end{itemize}
\item Toetsing van de tewerkstelling aan het opleidingsluik:

\begin{itemize}
\item Toetsen van de eindtermen van de beroepspraktijk binnen de opleiding
aan de realiteit van de inschakeling van ervaringsdeskundigen in het
werkveld. Dit in functie van het bijsturen van het beroeps- en het
opleidingsprofiel.
\end{itemize}
\item Tewerkstellingsmogelijkheden voor ervaringsdeskundigen:

\begin{itemize}
\item Mee opvolgen van de uitvoeringsbesluiten van het Vlaamse decreet armoedebestrijding
met betrekking tot het luik van de tewerkstelling van ervaringsdeskundigen
in de verschillende sectoren.
\item Overleg met beleidsverantwoordelijken, werkgevers- en werknemersorganisaties
in functie van tewerkstellingsmogelijkheden voor ervaringsdeskundigen
(in samenwerking met de tewerkstellingscoördinator).
\item Meewerken en vorm geven aan aanvraagdossiers van organisaties naar
hun beleidsverantwoordelijken (in samenwerking met de tewerkstellingscoördinator).
\end{itemize}
\item Statuut en verloning van opgeleide ervaringsdeskundigen:

\begin{itemize}
\item Mee uitwerken van de loonprincipes (in samenwerking met de tewerkstellingscoördinator).
\item sensibiliseren van en overleg met werkgevers en werknemers, onder
meer binnen het sociaal overleg (in samenwerking met de tewerkstellingscoördinator).
\end{itemize}
\item Ondersteuning tewerkstellingsplaatsen:

\begin{itemize}
\item Opvolgen van de wijze waarop de werving en selectie van ervaringsdeskundigen
gebeurt op de diverse arbeidsplaatsen (in samenwerking met de tewerkstellingscoördinator).
\item Overleg met verantwoordelijken binnen de tewerkstellende organisaties
rond arbeidsvoorwaarden (in samenwerking met de tewerkstellingscoördinator).
\end{itemize}
\item Sensibilisatie:

\begin{itemize}
\item Ingaan op vormingsvragen in functie van visieontwikkeling rond armoede
en armoedebestrijding onder de vorm van het volgen van stuurgroepen
of deelname aan vormingsmomenten.
\item Ingaan op vormingsvragen in functie van het vormen en ontwikkelen
van het ideeëngoed rond armoede, de missing link, het concept ervaringsdeskundigen
en het tandemconcept via het volgen van stuurgroepen en het geven
van vorming.
\item Sensibiliseren in functie van het ontwikkelen van nieuwe beleidssporen
in de armoedebestrijding.
\item Sensibiliseren in functie van het internationaliseren van het ideeëngoed.
\item Schrijven van artikels, perscontacten en geven van interviews.
\end{itemize}
\end{itemize}

\subsection{Vliegende supervisietandem}

De vliegende supervisietandem bestaat uit een ervaringsdeskundige
en een methodisch geschoolde medewerker. De kerntaak van de vliegende
supervisietandem is het ondersteunen van processen, waar daaraan een
behoefte is, zoals bij moeilijkheden, bij sommige overlegmomenten
en wanneer er een behoefte aan ondersteuning of supervisie kenbaar
gemaakt wordt. De belangrijkste taken van de vliegende tandem zijn:

\begin{itemize}
\item Binnen de opleidingen:

\begin{itemize}
\item Steun geven aan procesbegeleiders en lesgevers rond de vorm van lesgeven,
het omgaan met bepaalde situaties, conflicten met stageplaatsen, bijzondere
situaties rond (ex-)cursisten, enzovoort. Dit gebeurt op vraag van
de lesgevers en procesbegeleiders, van de personeelsverantwoordelijke
of de lokale opleidingscoördinator.
\item Tandemsupervisie: ten behoeve van oude en nieuwe tandems van procesbegeleiders
binnen de opleiding. Dit gebeurt op regelmatige basis, in aanvang
intensief. Dit vormt de hoofdopdracht van de vliegende supervisietandem.\\
Ondersteuning en coaching bieden aan nieuwe of bestaande tandems in
de opleiding is wezenlijk voor een kwaliteitsvolle opleiding. Naast
de supervisiemomenten op regelmatige basis kan ook ad hoc een beroep
gedaan worden op de vliegende supervisietandem. Een tandem kan bijvoorbeeld
een beroep doen op de vliegende supervisietandem, indien de tandempartners
met elkaar vastlopen of indien men vast zit met de procesbegeleiding
van een bepaalde cursist. Hierdoor kan bij eventuele knelpunten snel
op de bal gespeeld worden. Coaching is zeker ook nodig indien een
nieuwe begeleidingstandem werd aangetrokken met het oog op het opstarten
van een nieuwe cursistengroep.
\item Tijdens een ziekteperiode van een van de partners van een procesbegeleiderstandem
kan de vliegende supervisietandem extra ondersteuning bieden aan de
overblijvende tandempartner, voorzover er hiernaar vanuit de overblijvende
tandempartner een vraag komt. De rol van de vliegende supervisietandem
kan er dan in bestaan te spiegelen en samen met de overblijvende tandempartner
te zoeken naar mogelijke antwoorden op vragen zoals: zit ik wel juist?
hoe kan ik dit misschien nog anders aanpakken? enzovoort. \\
In uitzonderlijke gevallen kan de vliegende supervisietandem naar
aanleiding van de ziekte van een procesbegeleider een kortdurende
interimfunctie vervullen, indien een onmiddellijke vervanging omwille
van de groep noodzakelijk is. De vliegende supervisietandem kan echter
nooit een langdurige vervanging op zich nemen, omdat dan zijn overige
functies in het gedrang komen. Bij een langdurige ziekte van een procesbegeleider
moet er, zeker tijdens het uitgesproken persoonsgerichte basisjaar,
wel voorzien worden in een vervanging, maar dit kan in principe niet
de taak zijn van een vliegende supervisietandem.
\item Tandemvergaderingen organiseren en leiden en erover verslag uitbrengen
op de staf.
\item Mee uitbouwen van de nieuwe opleiding.
\item Nazorg. De vliegende supervisietandem heeft in principe niet tot taak
de nazorg op te nemen voor oud-cursisten of voor cursisten die in
de loop van de opleiding afhaakten of verplicht werden te stoppen.
In verband met nazorg geldt dat de vliegende supervisietandem een
ondersteuningsaanbod heeft, maar dat het de verantwoordelijkheid blijft
van de opleidingsplaats (procesbegeleiders en lokale opleidingscoördinator)
om al dan niet op dit aanbod in te gaan. Als de vliegende tandem inzake
nazorg iets opneemt, kan dit enkel gebeuren in samenspraak met de
betrokken tandem. Die kan soms de behoefte hebben aan ondersteuning.
En soms kan die behoefte erin bestaan dat een stukje nazorg van een
ex-cursist rond een bepaald werkpunt door de vliegende supervisietandem
wordt overgenomen.
\end{itemize}
\item Ondersteuning bij de tewerkstelling:

\begin{itemize}
\item Essentiële taken van de vliegende supervisietandem:

\begin{itemize}
\item Ondersteuning van de Teams voor Advies en Ondersteuning naar methodiek
en inhoud. Inhoudelijke ondersteuning rond het geven van vorming door
de Teams voor Advies en Ondersteuning.
\item Deelname aan overleg met verschillende sectoren en de ervaringsdeskundigen
op het werkveld om te komen tot een verdere uitwerking en verfijning
van het beroepsprofiel (in samenwerking met de tewerkstellingscoördinator).
\item Deelname aan gezamenlijke evaluaties van en door stage- en tewerkstellingsplaatsen
(in samenwerking met de tewerkstellingscoördinator).
\end{itemize}
\item Voorlopige taken van de vliegende supervisietandem, in afwachting
van een definitieve oplossing:

\begin{itemize}
\item Ondersteuning van afgestudeerde cursisten bij hun inschakeling in
het werkveld. Dit onderdeel moet op termijn naar de Teams voor Advies
en Ondersteuning.
\item Ondersteuning van tewerkstellingsplaatsen bij de inschakeling van
ervaringsdeskundigen op vraag van de organisaties en/of de opgeleide
ervaringsdeskundigen. Ook dit moet op termijn naar de Teams voor Advies
en Ondersteuning.
\item Beide vorige items worden in afwachting van het volledig operationeel
worden van de Teams voor Advies en Ondersteuning in de praktijk opgenomen
door de procesbegeleiders. Slechts aanvullend kan hiervoor een beroep
gedaan worden op de vliegende supervisietandem (bijvoorbeeld als de
procesbegeleider dit niet kan opnemen). De vliegende supervisietandem
kan dan ondersteuning bieden bij het uitklaren van de moeilijkheden
en doet dit enkel op uitdrukkelijke vraag van de procesbegeleiders.
\item Vragen van ex-cursisten rond supervisie en intervisie: mee uitzoeken
van mogelijkheden. Ook dit hoort bij de Teams voor Advies en Ondersteuning
thuis.
\item Ondersteuning van tandems (opgeleide deskundige en ervaringsdeskundige)
op de verschillende tewerkstellingsplaatsen op vraag van de tandems.
Dit moet op termijn naar de Teams voor Advies en Ondersteuning.
\item Mee ondersteunen van praktijk- of tewerkstellingsplaatsen bij moeilijkheden
en op vraag van de organisaties.
\end{itemize}
\end{itemize}
\item Onderzoek:

\begin{itemize}
\item De onderzoeksmedewerker informeren over relevante zaken met betrekking
tot de inschakeling van ervaringsdeskundigen.
\end{itemize}
\item Signaalfunctie ten aanzien van de staf:

\begin{itemize}
\item De vliegende supervisietandem neemt deel aan de stafvergaderingen.\\
Een goede communicatie over de activiteiten van de vliegende supervisietandem
met de staf is van groot belang, zodat overlappingen met de taakuitoefening
van andere medewerkers binnen De Link opgemerkt en opnieuw ongedaan
gemaakt kunnen worden. Dat zich af en toe dergelijke overlappingen
kunnen voordoen is namelijk inherent aan de ondersteunende functie
van de vliegende supervisietandem.
\end{itemize}
\end{itemize}

\subsection{Medewerker algemene administratie}

Het pakket administratieve en financiële taken bedraagt in zijn totaliteit
een tewerkstelling van 75\%. De administratieve medewerker heeft een
takenpakket, dat zich over diverse administratieve domeinen uitstrekt.

\begin{itemize}
\item Algemene administratieve taken

\begin{itemize}
\item klassement van mails, documenten, verslagen, enzovoort;
\item bestelling kantoormateriaal;
\item bijhouden en ordenen van teksten, artikels, fotomateriaal, enzovoort;
\item praktische organisatie van de sturings- en evaluatiedagen, studiedagen,
enzovoort.
\end{itemize}
\item Vzw-administratie

\begin{itemize}
\item ervoor zorgen dat De Link haar verplichtingen als vzw nakomt;
\item bijwerken en bijhouden van statuten;
\item wijzigingen in statuten en van beheerders doorgeven aan staatsblad;
\item belastingaangifte;
\item ledenlijst van de vereniging;
\item opmaken van uitnodigingen voor de algemene vergadering;
\item opmaken van uitnodigingen voor de raad van bestuur.
\end{itemize}
\item Financiële administratie

\begin{itemize}
\item betaling van facturen en lonen, terugbetaling van gemaakte onkosten;
\item briefwisseling met leveranciers rond uitstel van betaling;
\item opmaken van facturen en opstellen en opsturen van betalingsbewijzen
(bijvoorbeeld bij de verkoop van boeken, bij speeches, enzovoort).
\end{itemize}
\item Verslaggeving

\begin{itemize}
\item verslag stafvergadering;
\item verslag algemene vergadering;
\item verslag algemene stuurgroep (OTED);
\item voorbereiden en lay-outen van de werkingsverslagen.
\end{itemize}
\item Personeelsadministratie

\begin{itemize}
\item bijhouden van bestanden van personeelsleden en kandidaten, idem voor
vakdocenten;
\item organisatie en administratieve afhandeling selecties;
\item contracten personeelsleden en vakdocenten opmaken;
\item bijhouden personeelsdossiers;
\item verwerken van de evaluatieformulieren door cursisten;
\item verwerken en bijhouden van de registraties ten behoeve van het sociaal
secretariaat;
\item contactpersoon sociaal secretariaat.
\end{itemize}
\item Projectadministratie

\begin{itemize}
\item dossiers subsidiërende overheden en diensten opmaken;
\item verslaggeving vergaderingen;
\item organiseren en voorbereiden activiteiten in verband met bekendmaking
van het project.
\end{itemize}
\item Cursistenadministratie

\begin{itemize}
\item administratie in verband met de selectie van cursisten;
\item cursistendossiers aanmaken en bijhouden;
\item aan- en afwezigheden van de cursisten bijhouden en doorsturen.
\end{itemize}
\item Tewerkstelling

\begin{itemize}
\item ontwikkelen en bijhouden van databasebestanden in verband met beroepspraktijk
en tewerkstelling;
\item bijeenbrengen van informatie over praktijk- en tewerkstellingsplaatsen
in het kader van de ontwikkeling van een database en vacaturebank.
Dit moet de ervaringsdeskundigen in opleiding, de gediplomeerde ervaringsdeskundigen
en de praktijkbegeleiders in staat stellen zich te informeren over
de tewerkstellingsmogelijkheden;
\item centraliseren van evaluaties van en door stage- en tewerkstellingsplaatsen;
\item mailings naar cursisten en opgeleide ervaringsdeskundigen i.v.m. het
tewerkstellingsaanbod.
\end{itemize}
\end{itemize}

\subsection{Medewerker financiële administratie}

Het takenpakket inzake financiële administratie is samen met het algemeen
administratief takenpakket goed voor een tewerkstelling van 75\%.
Het takenpakket van de financieel-administratieve medewerker omvat:

\begin{itemize}
\item inzake financiën:

\begin{itemize}
\item voorbereiden van de boekhouding in functie van een extern boekhoudkantoor;
\item voorbereiden en afwerken van financiële dossiers;
\item contacten onderhouden met subsidiërende overheden (administraties)
over de uitvoering en afwerking van de financiële dossiers;
\item fungeren als centraal aanspreekpunt voor de financiële informatie
binnen de vzw (naar raad van bestuur, algemene vergadering, staf);
\item liquiditeiten: opmaken en opvolgen van de cashflow;
\item opvolgen van kredieten en leningen;
\item opmaken van de begroting en van de begrotingscontroles;
\item het vervullen van een signaalfunctie: bijvoorbeeld als er in een opleidingslokatie
opvallend meer aangekocht wordt dan op andere plaatsen moet dit doorgegeven
worden aan de algemeen opleidingscoördinator.
\end{itemize}
\item inzake overleg:

\begin{itemize}
\item deelnemen aan de stafvergadering rond financiële punten;
\item deelnemen aan de raad van bestuur en de algemene vergadering voor
zover dat vanuit de functie noodzakelijk is.
\end{itemize}
\end{itemize}

\subsection{Lokale opleidingscoördinator}

Dit is een tewerkstelling van 35\% fte per cursistengroep. De taken
van de lokale opleidingscoördinator situeren zich in de eerste plaats
in de eigen opleidingslokatie, maar ook binnen de overleg- en coördinatiestructuren
van de opleiding heeft de lokale opleidingscoördinator een aantal
taken te vervullen.

Het takenpakket van de opleidingscoördinator \emph{op de eigen opleidingslokatie}
ziet er als volgt uit:

\begin{itemize}
\item Zorgtaken in verband met cursisten:

\begin{itemize}
\item Intakeprocedure: intake en selectiegesprekken.
\item Infodoorstroming en goede afspraken maken. Onder meer bij het begin
van het basisjaar zijn er contacten met cursisten ter kennismaking
en voor het doorgeven van praktische informatie aan hen. Dit alles
wordt ook op papier gezet.
\item Overleggesprekken met de groep: in geval van problemen in de groep,
wordt de opleidingscoördinator betrokken bij het uitklaren van het
probleem en het zoeken naar een oplossing. Het algemeen beginsel is
dan dat de opleidingscoördinator geen zaken wegtrekt uit de groep,
maar daarentegen bij elke interventie uitgaat van het groepsproces
en alles zoveel mogelijk terug naar de groep brengt. In geval van
een probleem kan het daarom zinvol zijn om de gesprekken te voeren
samen met alle cursisten en in aanwezigheid van de tandem, zodat vluchtmechanismen
zoveel mogelijk kunnen uitgeschakeld worden.\\
Nog als algemene richtlijn kan gelden dat elke interventie van de
opleidingscoördinator dient uit te gaan van het proces van de cursisten
en van de groep. Dit impliceert dat een interventie steeds in overleg
met de procesbegeleiders dient te gebeuren.
\item Meewerken aan de individuele begeleiding van cursisten indien er met
een cursist speciale problemen zijn, al dan niet in verband met de
opleiding. De opleidingscoördinator zal dan aanwezig zijn bij individuele
begeleidingsgesprekken. Hij biedt er mee ondersteuning in functie
van de te bereiken opleidingsdoelen.
\item Aanwezig zijn bij het evaluatiegesprek met elke cursist bij het einde
van het basisjaar.
\item Gesprekken op vraag en veel informele contacten.
\item Slecht nieuws gesprekken voeren.
\item Nazorg van cursisten die gestopt zijn. Alle afspraken hieromtrent
maken en ze opvolgen.
\end{itemize}
\item Cursistenondersteuning in administratieve aangelegenheden. Dit betekent
communicatie voeren met de cursisten voor praktische en administratieve
formaliteiten of bij problemen terzake. Voor deze zaken is de opleidingscoördinator
op vaste tijdstippen in de week bereikbaar voor cursisten. De opleidingscoördinator
handelt deze formaliteiten af en bemiddelt bij problemen met de betrokken
diensten met het oog op het vinden van een oplossing voor de administratieve
problemen waarmee de cursisten kampen. De opleidingscoördinator handelt
deze zaken autonoom af, maar signaleert overstijgende problemen die
via deze weg aan het licht komen aan de algemeen opleidingscoördinator.
Dit omvat:

\begin{itemize}
\item alles rond contracten;
\item C98; formulieren vrijstelling; stempelkaarten uitdelen en alles opsturen;
\item de terugbetaling aan cursisten van reiskosten van en naar de opleidingsplaats;
\item voorschotten uitbetalen en bijhouden;
\item maaltijdvergoeding bijhouden en uitbetalen;
\item kinderopvangkosten bijhouden en uitbetalen;
\item allerhande telefoontjes (school, kinderbijslag, Electrabel, schuldeisers,
RIZIV, kinderopvang, hulpverlening, enzovoort);
\item noodzakelijke briefjes en bewijzen bezorgen of schrijven;
\item hulp bij aanvraag kinderbijslag.
\end{itemize}
\item Administratieve taken in verband met cursisten:

\begin{itemize}
\item inschrijvingsfiches;
\item adressen en telefoonnummers bijhouden;
\item deliberatieverslagen maken;
\item aanwezigheden controleren; wettigingen bijhouden; verwittigen als
het aantal afwezigheden te groot wordt;
\item examencijfers afgelegde vakken bijhouden;
\item verplaatsingsonkosten nakijken en het goedkoopste systeem uitzoeken;
\item verslaggeving of noodzakelijke gegevens doorgeven aan RIZIV, Kind
en Gezin, VDAB, CVO;
\item brieven schrijven en telefoongesprekken voeren, onder meer om mensen
uit te nodigen;
\end{itemize}
\item Praktisch-organisatorische taken in functie van de opleiding:

\begin{itemize}
\item overleggen met de opleidingsplaatsen in functie van het gebruik van
lokalen en deze reserveren;
\item financiële administratie;
\item zorgen voor het lenigen van directe noden in verband met didactisch
materiaal, infrastructuur, enzovoort;
\item informatiedoorstroming naar de andere opleidingslokaties;
\item bevoorrading (aankopen doen of het werk verdelen); afspraken maken
met leveranciers en cafetaria;
\item aankoop en verdeling van het schoolgerief.
\end{itemize}
\item Uurroosters:

\begin{itemize}
\item een ontwerp opmaken, hierover overleg plegen met de docenten en het
uurrooster dan finaliseren;
\item afspraken maken met andere opleidingslokaties en de eigen planning
naar de andere lokaties laten doorstromen;
\item opmaken van de jaaruurroosters van de ervaringsdeskundige procesbegeleiders
en ze permanent opvolgen en bewaken.
\end{itemize}
\item Klassenraden en deliberatie:

\begin{itemize}
\item de klassenraden in zijn opleidingsplaats samenroepen, leiden en de
verslaggeving ervan voorzien;
\item zo nodig een grote klassenraad over de opleidingsplaatsen heen samen
roepen of eraan deelnemen;
\item de deliberatie organiseren en leiden;
\item puntenlijsten verspreiden;
\item uittypen van rapporten en van het deliberatieverslag.
\end{itemize}
\item Taken ten aanzien van procesbegeleiders en docenten:

\begin{itemize}
\item Informatie geven over het project en mensen hiervoor motiveren en
hen ook de nodige praktische informatie verstrekken. Dit omvat:

\begin{itemize}
\item met hen grondig het huishoudelijk reglement en het examenreglement
overlopen.
\item met hen doornemen wat de rol is van de ervaringsdeskundige en welke
de rol is van de docent. Er moet voldoende tijd worden voorzien om
dit grondig te bespreken en zo concreet mogelijk in te vullen.
\item hen informeren over wat op het vlak van cursusmateriaal van hen verwacht
wordt.
\item hen inlichten over de vergaderingen en de gebeurtenissen, waarop ze
aanwezig dienen te zijn: klassenraad, deliberatie, proclamatie.
\item hen het belang uitleggen van het bijhouden van aanwezigheidslijsten;
afspraken maken over de wijze waarop ze moeten ingevuld worden en
bij wie ze moeten ingediend worden; toelichten dat eventuele afwezigheden
van cursisten onmiddellijk aan de opleidingscoördinator moeten gemeld
worden.
\item aangeven wie ze moeten verwittigen bij ziekte.
\item aangeven bij wie, op welke wijze en wanneer de examenpunten moeten
ingediend worden.
\item toelichten hoe zij cursisten een schriftelijke feedback over de door
hen behaalde punten moeten geven en hiervan enkele voorbeelden tonen.
\item hen de nodige praktische informatie bezorgen, zoals:

\begin{itemize}
\item hoe en bij wie in de school didactisch materiaal (overheadprojector,
video, flappenbord, witbordstiften, materiaal voor een computerpresentatie,
enzovoort) kan aangevraagd worden;
\item welke de procedures zijn om het gebruik van de bibliotheek of het
computerlokaal aan te vragen;
\item waar men kan kopiëren en faxen;
\item in welke lokalen men kan eten, drinken, roken;
\item wat de voorzieningen zijn inzake EHBO: zijn er EHBO-helpers? Is er
EHBO-materiaal? Is er ergens een rustbed? Wat te doen indien iemand
iets ernstigs overkomt? Wie moet onmiddellijk verwittigd worden? Wat
te doen in functie van de verzekering?
\item of en wanneer brandoefeningen gehouden worden; wat men in dat geval
moet doen; wat men moet doen in geval van brand;
\item wat de regels van de school zijn inzake het in orde stellen en opruimen
van lokalen, inzake afvalpreventie, enzovoort.
\end{itemize}
\item toelichten wat de rol van de lokale opleidingscoördinator is en wanneer
hij beschikbaar is.
\item de nodige afspraken maken over wie in De Link verantwoordelijk is
voor personeelszaken, zoals arbeidsovereenkomst, verloning, verlofregeling,
tijdsregistratie, onkostenvergoeding, enzovoort.
\end{itemize}
\item Mee helpen zoeken naar geschikte kandidaat-docenten en de kandidaatstellingen
opvolgen.
\item Zetelen in de sollicitatiecommissie bij de aanwerving van nieuwe docenten
en procesbegeleiders; mee zetelen in de sollicitatiecommissies van
andere opleidingsplaatsen.
\item Overleg plegen met de tandem en hem superviseren. Bij de start van
een nieuwe opleiding kan het aangewezen zijn om zelfs te voorzien
in een tweedaags overleg samen met de procesbegeleiders. In elk geval
is het belangrijk dat men voldoende voorbereidingstijd neemt om de
start van een nieuwe groep voor te bereiden. Het is eveneens van belang
voldoende tijd te reserveren om samen met de procesbegeleiders het
geheel door te spreken.
\item Ondersteunende gesprekken voeren op vraag van de ervaringsdeskundige
en/of opgeleide deskundige procesbegeleider en/of docenten, met betrekking
tot de intensiteit en de zwaarte van de problematiek van de cursisten.
\item Informatiedoorstroming garanderen.
\item Functionerings- en evaluatiegesprekken voeren met docenten en procesbegeleiders.
\item Opvolgen en verzamelen van nieuw en nog te ontwikkelen cursusmateriaal.
\item Permanent mee bijsturen van vakinhouden.
\item Overleggen met de algemeen opleidingscoördinator en de andere opleidingscoördinatoren
en gezamenlijk de inhouden en de eindtermen van de vakken bewaken.
\end{itemize}
\item Taken in functie van samenwerkingsrelaties:

\begin{itemize}
\item Overleg plegen met Kind en Gezin, VDAB, enzovoort.
\item Informatievergaderingen voor toeleiders, voor kandidaat-cursisten,
voor praktijkplaatsen en voor kandidaat-tewerkstellingsplaatsen organiseren
en leiden.
\item Vragen naar documentatie over de opleiding beantwoorden en boeken
en documentatie met betrekking tot het gedachtegoed en het project
van De Link verspreiden.
\item Organiseren en leiden van de vergadering van de mentoren van de praktijkplaatsen.
\item In crisissituaties praktijkplaatsen mee ondersteunen en begeleiden.
\item Contacten leggen met andere opleidingen (lerarenopleiding, graduaat
orthopedagogie, jeugd- en gehandicaptenzorg, maatschappelijk werk,
enzovoort) en samen met hen kruisbestuivingsprojecten uitwerken.
\item Prospectie doen van en contacten leggen met diensten of organisaties
die, indien nodig, kunnen zorgen voor extra studiebegeleiding van
cursisten.
\end{itemize}
\end{itemize}
Naast dit takenpakket in de eigen opleidingslokatie, heeft de opleidingscoördinator
uiteraard nog een aantal \emph{taken} te vervullen \emph{binnen de
overleg- en coördinatiestructuren van de opleiding}. Deze structuren
kwamen aan bod in paragraaf \ref{co=F6rdinatiestructuren-opleiding}
op pagina \pageref{co=F6rdinatiestructuren-opleiding}. In het kader
hiervan hebben lokale opleidingscoördinatoren tot taak:

\begin{itemize}
\item de opleidingsstuurgroep te volgen;
\item deel te nemen aan de opleidingsstuurgroep, er agendapunten voor aan
te brengen en de vergadering te leiden wanneer de algemeen coördinator
verhinderd is;
\item twee maal per jaar deel te nemen aan de evaluatie- en vormingstweedaagse;
\item in te staan voor de informatiedoorstroming vanuit al deze vergaderingen
naar alle medewerkers in de eigen opleidingsplaats;
\item tekstmateriaal met betrekking tot de opleiding (eindtermen van het
basisjaar, de beroepspraktijk en de vakken; kruisbestuivingsprojecten;
examenreglement; huishoudelijk reglement voor cursisten; infobrochure
over de opleiding; stagebrochure; profilering ervaringsdeskundige;
profilering docenten, praktijkbegeleiders, opleidingscoördinatoren,
enzovoort) voor te bereiden en bij te sturen;
\item vragen om informatie, die niet het opleidingsluik betreffen, door
te spelen naar de staf van De Link.
\end{itemize}

\subsection{Proces- en praktijkbegeleiders}

Proces- en praktijkbegeleiding van de cursisten gebeurt in een tandem
van een ervaringsdeskundige en een opgeleide deskundige.


\subsubsection{Het basisjaar}

De beide procesbegeleiders begeleiden samen het levensverhaal van
de cursisten van bij de start van de opleiding. In het basisjaar van
de opleiding staan de procesbegeleiders in voor het vak levensverhalen
en het vak communicatieve basisvaardigheden, de beide zogenaamde procesgerichte
vakken uit het basisjaar. Per cursistengroep is dit voor allebei een
opdracht van 80\% fte. Meer in het bijzonder ziet het takenpakket
van de \emph{procesbegeleiders} er tijdens het basisjaar uit als volgt:

\begin{itemize}
\item het begeleiden in een tandem van de levensverhalen van de cursisten.
Dit aspect van de procesbegeleiding van cursisten gebeurt in de procesgerichte
vakken en verloopt dus in groepsverband;
\item samen met de tandempartner instaan voor de individuele ondersteuning
van de cursisten. Dit omvat minstens twee reguliere gesprekken per
semester voor elke cursist. Daarnaast vinden nog individuele ondersteuningsgesprekken
plaats naar aanleiding van crisismomenten. Het aantal crisisgesprekken
benadert meestal het aantal reguliere gesprekken;
\item het meewerken aan het ontschuldigingsproces van de cursisten;
\item overleg plegen met de collega tandempartner, met collega's tandems
van de andere opleidingsplaatsen en met de lokale opleidingscoördinator;
\item participeren aan de klassenraden en aan de deliberatie en de proclamatie;
\item zich als tandem laten coachen;
\item deelnemen aan het tandemoverleg;
\item deelnemen aan de zesmaandelijkse evaluatie- en planningstweedaagse;
\item lezen van informatieverslagen;
\item doornemen van opdrachten van cursisten;
\item de eigen taakuitvoering registreren in functie van het maken van een
tijdsanalyse;
\end{itemize}
De opgeleide procesbegeleider legt de concrete invulling van de inhoud
van het basisjaar vast in overleg met de ervaringsdeskundige procesbegeleider.
Hij bereidt de lessen voor en staat in voor het uitschrijven van cursusmateriaal.

De ervaringsdeskundige procesbegeleider neemt deel aan de selectie
van de kandidaat-cursisten. Hij participeert eveneens aan de vergaderingen
van de opleidingsstuurgroep.


\subsubsection{De opvolgingsjaren}

Na het basisjaar blijven de procesbegeleiders de cursistengroep opvolgen.
Naast de functie van procesbegeleider, vervullen zij dan ten aanzien
van die cursistengroep de functie van praktijkbegeleider. Hun taak
bestaat er dan in de cursisten op hun praktijkplaats te begeleiden.

Naast de praktijkbegeleiding omvat de opdracht van de opgeleide deskundige
nog het doceren van een procesgericht vak.

De ervaringsdeskundige praktijkbegeleider van zijn kant heeft naast
de praktijkbegeleiding tot taak gedurende de ganse opleiding de cursisten
en de docenten te ondersteunen in functie van het maximaliseren van
de betekenis van de inhouden van de vakken in het licht van ervaringsdeskundigheid.
Per cursistengroep betekent dit voor de ervaringsdeskundige praktijkbegeleider
een opdracht van 80\% fte.

Meer specifiek bestaat het takenpakket van de \emph{praktijkbegeleiders}
uit:

\begin{itemize}
\item het voeren van prospectiegesprekken in functie van het vinden van
nieuwe stagemogelijkheden voor cursisten;
\item in het kader van de praktijkbegeleiding in tandem stagebezoeken afleggen.
Naast reguliere stagebezoeken kunnen bijkomende stagebezoeken plaatsvinden
naar aanleiding van crisismomenten;
\item deelnemen aan de mentorenvergaderingen. De mentorenvergadering is
een moment, waarop de mentoren van de verschillende praktijkplaatsen
samenkomen om hun ervaringen uit te wisselen omtrent de begeleiding
vanuit de stageplaats van een cursist-ervaringsdeskundige;
\item in afspraak met de cursisten hen individueel opvolgen op het gebied
van groei in ervaringsdeskundigheid. Dit behelst het voeren van individuele
ondersteuningsgesprekken, het inbouwen van tussentijdse evaluatiemomenten
en het aanpakken van eventuele problemen in verband met de stageplaats.
Elke cursist krijgt per semester minimaal twee reguliere ondersteuningsgesprekken
aangeboden. Daarnaast zijn er crisisgesprekken op vraag van de cursist
of van de praktijkbegeleiders naar aanleiding van problemen in de
thuissituatie of naar aanleiding van problemen die verband houden
met de opleiding. Ook cursisten die afgehaakt hebben, of doorverwezen
werden, kunnen in het kader van nazorg ondersteuningsgesprekken krijgen
op vraag van henzelf of in het kader van een aanbod dat door de praktijkbegeleiders
wordt geformuleerd;
\item de cursisten evalueren inzake beroepspraktijk;
\item overleg plegen met de collega tandempartner, met collega's tandems
van de andere opleidingsplaatsen en met de lokale opleidingscoördinator;
\item overleg plegen met vakleerkrachten;
\item deelnemen aan de vergaderingen van het tandemoverleg;
\item zich als tandem laten coachen;
\item participeren aan de klassenraden en aan de deliberatie en de proclamatie;
\item deelnemen aan de zesmaandelijkse evaluatie- en planningstweedaagse;
\item voeren van telefoongesprekken in functie van de taakuitoefening;
\item lezen van informatieverslagen;
\item doornemen van opdrachten van cursisten;
\item de eigen taakuitvoering registreren in functie van het maken van een
tijdsanalyse;
\item volgen van studiedagen;
\item doornemen van literatuur;
\item medewerking verlenen aan vormingsactiviteiten van De Link inzake de
missing link en ervaringsdeskundigheid.
\end{itemize}
De opgeleide deskundige praktijkbegeleider is in samenspraak met de
ervaringsdeskundige verantwoordelijk voor de lesvoorbereiding van
de praktijkgebonden vakken en de groepssupervisie. Hij schrijft een
cursus uit, bereidt de examens voor, neemt ze af en verbetert ze.

De ervaringsdeskundige praktijkbegeleider geeft in samenspraak met
de opgeleide deskundige en met de vakleerkrachten mee invulling aan
inhouden en werkvormen in het kader van de opleiding. Hij is eveneens
geregeld aanwezig in de lessen die door vakleerkrachten worden gegeven,
dit ter ondersteuning van de groei naar ervaringsdeskundigheid van
de cursisten en om de link met de gekwetste binnenkant van de cursisten
te helpen leggen. Hij is tenslotte ook verantwoordelijk om gedurende
de hele opleiding mee in te staan voor het evalueren van de cursisten
inzake hun groei naar ervaringsdeskundigheid.

De ervaringsdeskundige praktijkbegeleider neemt deel aan de vergaderingen
van de opleidingsstuurgroep.

Vermits de proces- en de praktijkbegeleiding van de cursisten uitdrukkelijk
in tandem gebeurt, kan er zich een specifiek probleem stellen, indien
een van de tandempartners ziek wordt. Indien het een langdurige ziekte
betreft, kan een tijdelijke vervanging overwogen worden. Hoewel een
dergelijke vervanging niet vanzelfsprekend is omdat de beide procesbegeleiders
in principe een goede kennis moeten hebben van het levensverhaal en
de voorgeschiedenis van elke cursist, is het niet uitgesloten dat
een tijdelijke vervanging toch gunstig kan verlopen indien de cursistengroep
zich daardoor niet in zijn veiligheid bedreigd gaat voelen. Bij het
overwegen van een vervanging moet men dus zeker de cursistengroep
voor ogen houden. Een alternatieve mogelijkheid is dat de vliegende
supervisietandem aan de overblijvende tandempartner wat meer ondersteuning
gaat bieden, waardoor hij de groep tijdelijk alleen kan begeleiden.
Toch zal er steeds ten aanzien van de groep en de afzonderlijke cursisten
een aantal taken blijven, die de overblijvende tandempartner niet
kan overnemen.

In het geval er moet voorzien worden in de tijdelijke vervanging van
een procesbegeleider, dan moet men overwegen of het wel aangewezen
is dat die ook de individuele gesprekken met cursisten overneemt.
Eventueel kan dit niet aangewezen zijn. Als bijvoorbeeld in de individuele
begeleiding van een cursist op dat ogenblik het vluchtgedrag van die
cursist een centraal aandachtspunt is, dan kan het gevaar bestaan
dat de cursist de vervanger aangrijpt als vluchtroute, waardoor zijn
proces afgeremd kan worden mocht de procesbegeleiding overgenomen
worden door de vervanger.

Bij een vervanging is het belangrijk dat er een heel goede overdracht
gebeurt, ook van de werkpunten van elk van de cursisten. Ook belangrijk
is het dat er een goede communicatie onderhouden wordt tussen de zieke
en de vervangende procesbegeleider. Verder is het belangrijk dat er
een goede communicatie is tussen de vervangende procesbegeleider en
de partner waarmee hij tijdelijk samenwerkt, zodat tegenover de cursisten
de vaste procesbegeleider als centrale referentiepersoon kan blijven
functioneren.


\subsection{Vakleerkrachten}

Voor het doceren van de vakken in de opleiding, worden docenten aangeworven.
Het tewerkstellingspercentage is afhankelijk van het gegeven vak.
Er zijn diverse tewerkstellingsformules mogelijk. Vakleerkrachten
hebben als taak

\begin{itemize}
\item hun vak te doceren. Zij hebben daarbij niet enkel oog voor de theoretische
invulling van het vak, maar ontwikkelen ook voldoende inzicht in de
gekwetste binnenkant van de arme;
\item de klassenraden bij te wonen;
\item te overleggen met de lokale opleidingscoördinatoren en met de ervaringsdeskundige
procesbegeleider;
\item de inhoud en de werkwijze voor hun vak vast te leggen;
\item te overleggen met vakleerkrachten van andere lokaties.
\end{itemize}

\section{Intervisie en personeelsvorming}

Om diverse redenen is een intense ondersteuning van het personeel
in de vorm van intervisie en vorming noodzakelijk:

\begin{itemize}
\item Armoede blijft een problematiek die onvoldoende doorgrond is.
\item De uitgesproken ervaringsgerichte manier van lesgeven, zoals die in
het project wordt gehanteerd, is nog weinig verspreid zodat men nog
maar weinig kan steunen op de ervaringen van anderen.
\item Aangezien het een jong project betreft, moeten nog geregeld zaken
bijgestuurd en aangepast worden.
\end{itemize}
Om aan deze bijzondere behoeften tegemoet te komen wordt minstens
twee maal per jaar een overleg-, evaluatie- en bijsturingsmoment georganiseerd
voor alle medewerkers, meestal onder de vorm van een tweedaagse in
residentieel verband. Daarnaast worden op geregelde tijdstippen voor
alle medewerkers thematische vormingsmomenten ingelast.

Door de ervaringsdeskundige medewerkers in de opleiding werd ook een
behoefte aan supervisie kenbaar gemaakt. Indien een dergelijke supervisie
niet wordt georganiseerd is de ervaringsdeskundige te zeer aangewezen
op de reacties van de cursisten om te kunnen uitmaken of zijn interventies
goed zitten. Via supervisie daarentegen kan de ervaringsdeskundige
samen met zijn supervisor op zoek gaan naar wat goed zit, waarom het
goed zit, en naar wat beter kan. Een dergelijke supervisietaak kan
eventueel opgenomen worden door de lokale opleidingscoördinator indien
deze voldoende vertrouwd is met ervaringsdeskundigheid. In elk geval
moeten de regelmatige contacten met de vliegende supervisietandem
tegemoet kunnen komen aan de behoefte aan supervisie.

\newpage


\part{\label{opleiding}Opleiding}

~

\vfill 

\begin{verse}
Uiteindelijk nooit een echte thuis gehad\\
Geen warme omgeving gekend

Gans m'n leven gedroomd van die\\
Ene warme knuffel\\
Iemand die lief voor me zou zijn!\\
Eindelijk de dingen zou zien\\
Die ik goed deed en die ik kan\\
Toch een kleine bevestiging gaf\\
Èen omhelzing was genoeg geweest\\
Nu is dat alles voor mij vreemd!

Heb alle vernederingen doorstaan\\
Maar in mij zijn er dingen die\\
Blijven verder bestaan!

De mishandelingen heb ik los gelaten\\
Maar het psychische blijft hangen\\
Ik kan er echt niet aan\\
Het werkt op m'n gemoed\\
In alles wat ik doe\\
~

\emph{Een cursiste in de nieuwsbrief van De Link,}\\
\emph{jaargang 1, nr. 3 (juli/augustus 2002).}
\end{verse}
\newpage


\chapter{\label{hoofdlijnen}Hoofdlijnen}


\section{Technische fiche}

De opleiding tot ervaringsdeskundige in armoede en sociale uitsluiting
is een opleiding in het \emph{volwassenenonderwijs}, meer specifiek
binnen het \emph{onderwijs voor sociale promotie} op het \emph{niveau}
secundair onderwijs binnen het \emph{studiegebied} personenzorg, \emph{afdeling}
ervaringsdeskundige in armoede en sociale uitsluiting. Het is een
hogere secundaire technische leergang (TSO3) met beperkt leerplan.

De opleiding is een deeltijdse \emph{beroepsspecifieke} opleiding.
Dit houdt in dat er nog nooit een dergelijke volwaardige voltijdse
opleiding met die finaliteit heeft bestaan.

De opleiding tot ervaringsdeskundige wordt als een afzonderlijke opleidingsafdeling
in het volwassenenonderwijs erkend. Dit is niet altijd het geval geweest.
Ten tijde van de allereerste cursistengroepen bestond de opleiding
tot ervaringsdeskundige in armoede en sociale uitsluiting nog niet
als een afzonderlijke opleiding. Toen was het een specifiek op de
armoedeproblematiek toegespitste opleiding binnen de afdeling jeugd-
en gehandicaptenzorg, die ook hetzelfde opleidingsprogramma aanbood
als de opleiding jeugd- en gehandicaptenzorg.

Het deeltijds karakter van de opleiding wordt weerspiegeld in de kwalificatie
die men ermee behaalt. In sommige sectoren is hieraan een lagere inschaling
gekoppeld dan aan een vergelijkbare opleiding met volledig leerplan.
Wat mogelijkheden tot het volgen van vervolgonderwijs betreft, heeft
men met een opleiding met beperkt leerplan op het niveau hoger secundair
onderwijs enkel toegang tot deeltijds hoger onderwijs. Wil men toch
een voltijdse opleiding in het hoger onderwijs volgen, dan moet men
de bijkomende modules algemene vorming op het niveau hoger secundair
onderwijs volgen. Dit kan via het tweedekansonderwijs (2 jaar) of
via het volwassenenonderwijs (3 jaar).

De totale opleiding bestaat uit vier schooljaren, een basisjaar en
drie opvolgingsjaren. In het basisjaar ligt de klemtoon op de verwerking
van levensverhalen. In de drie opvolgingsjaren wordt de gesuperviseerde
beroepspraktijk systematisch opgebouwd. Elke cursist die na de opleiding
het diploma wenst te bekomen moet noodzakelijk het volledig pakket
van acht semesters met gunstig gevolg doorlopen. Elke kandidaat-cursist
die aan de opleiding wenst te beginnen wordt aan een selectieprocedure
onderworpen.

Er werd gekozen voor een geleidelijke opbouw van het programma, omdat
de inhoud van de vakken zwaar is, en zeker ook omdat het gewicht van
de armoedeproblematiek niet te onderschatten valt. Om die redenen
zijn de lesdagen ook korter dan in de meeste andere opleidingen. Een
volle lesdag in de opleiding tot ervaringsdeskundige bestaat uit 6
lesuren. In het eerste jaar hebben de cursisten 12 uren per week les,
wat perfect op twee lesdagen gepland kan worden. In het tweede jaar
wordt 15 uren per week les gegeven. Vanaf het tweede semester van
het tweede opleidingsjaar krijgen cursisten beroepspraktijk. Het betreft
dan een korte introductie- en kijkstage van 80 uren. In het derde
jaar beslaat de beroepspraktijk 160 uren per semester en in het laatste
jaar loopt dit op tot 200 uren, terwijl ze nog een dag per week les
krijgen.

Zowel in het eerste semester als in het tweede semester zijn er 19
lesweken. Bij twee opleidingsdagen per week komt dit neer op 38 lesdagen
per semester. Maar dit is een theoretisch getal, want in de praktijk
vallen er steeds twee à drie lesdagen weg ten gevolge van vakantiedagen
en de precieze start en het precieze einde van het schooljaar. In
de praktijk staan dus, bij twee lesdagen per week, 35 à 36 reële lesdagen
ter beschikking. Per vak moet een volledige lesdag voorzien worden
voor het afnemen van mondelinge examens. Dit is dus 3 tot 5 lesdagen
per semester die aan examens worden besteed. Hierdoor bedraagt het
aantal dagen waarop effectief les gegeven kan worden per semester
30 à 32.

Hoewel het een deeltijdse opleiding betreft, heeft de ervaring geleerd
dat het combineren van deze opleiding met een deeltijdse baan in het
beroepsleven bijna niet haalbaar is. Wanneer vanaf het tweede opleidingsjaar
ook beroepspraktijk op het programma staat, blijkt immers dat de opleiding
in de praktijk van de cursist een beschikbaarheid vraagt van drie
tot vier dagen per week, wat nog moeilijk te combineren valt met de
gelijktijdige uitoefening van een beroep.


\section{Beroepsgericht}

De opleiding tot ervaringsdeskundige is een beroepsgerichte opleiding.
Dit betekent dat ze uitzicht geeft op een functie op de arbeidsmarkt.
Het succesvol beëindigen ervan geeft de cursisten recht op een certificaat.
Dit certificaat is een bekwaamheidsbewijs van het technisch secundair
onderwijs van de derde graad met beperkt leerplan. Voor de eerste
cursistengroepen was dit een certificaat \emph{Jeugd- en Gehandicaptenzorg}
met een bijkomende vermelding voor ervaringsdeskundige. Nadien werd
dit een eigen certificaat \emph{ervaringsdeskundige in armoede en
sociale uitsluiting}. Op het waarom van deze twee verschillende organisatievormen
gaan we zo dadelijk wat dieper in.

Wat de exacte maatschappelijke waardering van een dergelijk certificaat
moet zijn, staat momenteel nog ter discussie. Is een feitelijke gelijkstelling
met een A2 diploma Technisch Secundair Onderwijs met voltijds leerplan
aangewezen? In openbare diensten geldt een dergelijke gelijkstelling
niet. Daar vindt men dat het verschil tussen een voltijdse en een
deeltijdse opleiding moet weerspiegeld worden in de verloning. In
veel private organisaties is er daarentegen wel sprake van een feitelijke
gelijkschakeling. Men erkent daar dat een voltijdse en een deeltijdse
opleiding verschillend zijn. Maar anderzijds vestigt men er de aandacht
op dat cursisten uit het deeltijds onderwijs ook nog wel andere kwaliteiten
te bieden hebben dan de bagage die ze vanuit de weliswaar iets minder
uitgebreide opleiding meekregen. Dit sluit trouwens aan bij het actuele
discours in verband met het belang van \emph{levenslang leren} en
de \emph{erkenning van elders verworven competenties}.

In het licht hiervan zet De Link zich samen met de instellingen voor
volwassenenonderwijs in voor een hogere maatschappelijke honorering
van dit certificaat.


\subsection{Binnen de opleiding Jeugd- en Gehandicaptenzorg}

De eerste cursistengroepen gingen van start binnen het kader van de
opleiding Jeugd- en Gehandicaptenzorg, eveneens een opleiding met
beperkt leerplan binnen het studiegebied personenzorg in het volwassenenonderwijs.
Het getuigschrift, waarop de opleiding van de eerste cursistengroepen
recht gaf, was het certificaat jeugd- en gehandicaptenzorg, weliswaar
met de bijkomende vermelding ervaringsdeskundige in de armoede en
sociale uitsluiting.

De keuze om aan te haken bij deze specifieke onderwijsrichting werd
ingegeven door het feit dat bij de start van de opleiding tot ervaringsdeskundige
in 1999 de mogelijkheid om een nieuwe onderwijsrichting op te starten
ontbrak omwille van een tijdelijke programmatiestop in het volwassenenonderwijs.
Gegeven deze beperking, bleek de opleiding jeugd- en gehandicaptenzorg
de meeste mogelijkheden te bieden om op een zinvolle manier een opleiding
tot ervaringsdeskundige aan vast te haken.

Deze keuze had het belangrijk bijkomend voordeel, dat de opleiding
tot ervaringsdeskundige van bij de start een erkende en volwaardige
opleiding kon zijn. Dit hield in dat de opleiding recht gaf op een
regulier en volwaardig diploma, dat cursisten desgewenst naar andere
opleidingen konden overstappen en dat ze uitzicht behielden op andere
tewerkstellingsmogelijkheden, indien ze op een bepaald moment zouden
verkiezen om niet langer in een functie van ervaringsdeskundige werkzaam
te zijn.

Wie de opleiding tot ervaringsdeskundige wenste te volgen in het kader
van de bestaande opleiding jeugd- en gehandicaptenzorg, moest eerst
een verplichte vooropleiding volgen. Toen de opleiding tot ervaringsdeskundige
zijn eigen erkenning kreeg, werd deze vooropleiding verder uitgebouwd
tot een volwaardig basisjaar.

De belangrijkste verschillen tussen de opleiding tot ervaringsdeskundige
en de gewone opleiding in de jeugd- en gehandicaptenzorg waren het
feit dat alle vakken in de opleiding tot ervaringsdeskundige in tandem
werden gegeven, het feit dat alle vakinhouden zoveel mogelijk toegespitst
werden op de armoederealiteit en het feit dat cursisten permanent
aangespoord werden om alle vakinhouden concreet te koppelen aan de
eigen armoedebeleving.


\subsection{Binnen de opleiding tot ervaringsdeskundige}

Toen de mogelijkheid zich aandiende om binnen het volwassenenonderwijs
opnieuw nieuwe opleidingen in te richten, werd er bij het Ministerie
van Onderwijs een aanvraag ingediend tot erkenning van een opleiding
tot ervaringsdeskundige in armoede en sociale uitsluiting als een
aparte opleiding. Diverse overwegingen fundeerden de keuze voor een
eigen specifieke opleiding tot ervaringsdeskundige:

\begin{itemize}
\item Het beroepsprofiel van iemand die uit de opleiding jeugd- en gehandicaptenzorg
komt, verschilt zowel naar inhouden, vaardigheden als functies wezenlijk
van het beroepsprofiel van een ervaringsdeskundige. Ervaringsdeskundigen
worden opgeleid tot experts in de betekenisverlening in armoedebestrijding.
Opvoeders worden opgeleid tot experts van het dagelijks leven in het
welzijnswerk. Gezien het verschil in beroepsprofiel tussen beiden
worden verschillende basiscompetenties en inhouden gevraagd, waardoor
het wenselijk is dat het leerplan en het leertraject anders ingevuld
worden.

\begin{itemize}
\item Een eerste facet dat het leertraject van ervaringsdeskundigen een
specifieke inkleuring geeft, is het feit dat de eigen verwerkte levenservaring
het belangrijkste werkinstrument is van de opgeleide ervaringsdeskundige.
Dit verwerken van hun pijnlijke geschiedenis van voortdurende uitsluiting
van in hun jeugd is essentieel en noodzakelijk in hun groei naar opgeleide
ervaringsdeskundigen. Dit proces neemt een belangrijke plaats in gedurende
het eerste jaar en wordt - in mindere mate - voortgezet tijdens de
verdere opleiding.
\item Omdat de functie en methodiek van de ervaringsdeskundige gericht is
op armoedebestrijding, wordt het totaal van de opleiding ingekleurd
door vakinhouden die met armoede en de bestrijding ervan te maken
hebben. Daarom behandelen sommige vakken thema's die specifiek met
armoede te maken hebben, zoals bijvoorbeeld het geval is voor het
vak maatschappijleer en armoede.\\
Om dezelfde reden zal men uit sommige andere vakken vooral die elementen
behandelen die specifiek van belang zijn voor mensen die in armoede
leven. Zo wordt bijvoorbeeld in het vak recht zeker aandacht besteed
aan de wet op de jeugdbescherming, het decreet inzake bijzondere jeugdbijstand
en de wet op de collectieve schuldenregeling.\\
Tenslotte gaat ook veel aandacht naar een aantal concepten en theorieën
dat voor mensen met een verleden van uitsluiting en plaatsing heel
betekenisvol is. Voorbeelden zijn: theorieën over hechting en loyaliteit,
het systeemdenken, het contextuele denken. Dit zijn enkele van de
belangrijke thema's uit de psychologische en pedagogische vakken van
de opleiding.
\item De specifieke functie die ervaringsdeskundigen vervullen in het werkveld,
maakt dat er diepgaand moet gewerkt worden aan attitudes en vaardigheden
die in andere opleidingen onvoldoende of niet aan bod komen, zoals
bijvoorbeeld het spiegelen en ontschuldigen, het functioneren in tandem
met een opgeleide deskundige, het tolken, het confronteren, enzovoort.
\item Om dit proces op een juiste manier vorm te geven wordt de opleiding
voor ervaringsdeskundigen gegeven door een tandem van een opgeleide
en een ervaringsdeskundige leerkracht. Dit is nodig omdat de klassiek
opgeleide leerkracht evenmin kennis heeft van de realiteit van diepe
armoede en dezelfde missing links tegenkomt. Daarnaast is het belangrijk
dat cursisten een voorbeeld krijgen van wat hun functie van ervaringsdeskundige
zal gaan betekenen, omdat zij dit model nergens anders in de samenleving
tegenkomen. De ervaringsdeskundige leerkracht heeft bovendien de taak
de groei van de cursist naar ervaringsdeskundigheid te sturen en te
bewaken.
\end{itemize}
\item Het was duidelijk geworden dat een aantal tendensen binnen het volwassenenonderwijs
er op termijn toe zou leiden dat men veel strenger zou gaan controleren
of de opleidingen wel degelijk het vooropgesteld leerplan volgen.
Hierdoor zou de opleiding tot ervaringsdeskundige zich veel strikter
moeten richten op de finaliteit van de opleiding jeugd- en gehandicaptenzorg,
waarbinnen ze zich situeerde. Het toespitsen van alle vakinhouden
op de armoederealiteit zou dan wel eens erg problematisch kunnen worden.
\end{itemize}
Een aparte opleiding uitbouwen kon in dit verband het voordeel bieden
dat het structuurschema van de opleiding, de vakken die erin gegeven
worden, het onderling gewicht van deze vakken en de volgorde waarin
ze in de opleiding aan bod komen, beter konden afgestemd worden op
het beroepsprofiel van de ervaringsdeskundige en op de inhouden en
basiscompetenties die dit profiel vereist.

Eenmaal deze keuze gemaakt, werd met het Ministerie van Onderwijs
contact gelegd. De drijfveren om naar een aparte opleiding te streven
werden er goed onthaald. Ook op het Ministerie van Onderwijs was men
overtuigd van het feit dat het meer met de werkelijkheid zou overeenstemmen
als de opleiding een eigen erkenning kreeg.

Op basis van evaluaties van ervaringen met de eerste cursistengroepen
werd binnen De Link gestart met het nadenken over de inhoud van een
aparte opleiding. In het volwassenenonderwijs werden partners gezocht,
die het emancipatorisch gedachtegoed met betrekking tot armoedebestrijding
onderschreven en die bereid waren hun expertise inzake volwassenenonderwijs
ter beschikking te stellen in functie van het uittekenen van de aparte
opleiding tot ervaringsdeskundige.

Men ging ook op zoek naar scholen in het volwassenenonderwijs, die
zich bereid verklaarden om deze nieuwe opleiding in te richten. Het
aangaan van samenwerkingsverbanden met deze scholen is nodig in het
licht van de lange termijnplanning van De Link, die beoogt om uiteindelijk
permanent over heel Vlaanderen 10 cursistengroepen te hebben die met
de opleiding bezig zijn. Dit is mogelijk indien in elke Vlaamse provincie
om de twee jaar een nieuwe cursistengroep van start gaat.

Al deze inspanningen hebben uiteindelijk ook effectief geresulteerd
in de erkenning binnen het volwassenenonderwijs van een aparte opleiding
tot ervaringsdeskundige in armoede en sociale uitsluiting. Een opleiding
die dus volledig los staat van de opleiding Jeugd- en Gehandicaptenzorg
en een eigen curriculum volgt. Een eerste groep cursisten ving deze
vernieuwde opleiding aan op 1 september 2003 in het Centrum voor Volwassenenonderwijs
van het Gemeenschapsonderwijs te Brussel.


\section{Onderwijskundige basisbeginselen}


\subsection{Krachtlijnen}

Volgende krachtlijnen zijn kenmerkend voor het concept van de vernieuwde
opleiding tot ervaringsdeskundige in armoede en sociale uitsluiting,
los van de opleiding jeugd- en gehandicaptenzorg:

\begin{enumerate}
\item Om een opleiding tot ervaringsdeskundige goed te kunnen inrichten
zijn erg specifieke competenties vereist. Dit vloeit voort uit het
heel eigen karakter van de opleiding. Zeker het proces in het basisjaar
vraagt van de begeleiders specifieke competenties. De Link vindt het
aangewezen dat dit heel eigen karakter van de opleiding ook manifest
zichtbaar is in het opleidingsconcept. Van daaruit heeft men er voor
gekozen om de vroegere vooropleiding te integreren in de eigenlijke
opleiding, zodat dit begin van de opleiding niet langer als een vooropleiding,
maar wel als een volwaardig onderdeel van de opleiding beschouwd kan
worden. Uiteraard is het dan aangewezen om dit eveneens in de benaming
zichtbaar te maken en dus te spreken over het basisjaar van de opleiding.
Deze wijzigingen gaan verder dan een eenvoudige naamsverandering,
zelfs in die mate dat er belangrijke verschillen zijn tussen de vooropleiding,
zoals de eerste cursistengroepen die gekend hebben, en het basisjaar
van de eigen opleiding tot ervaringsdeskundige. Wel is constant gebleven
dat ook dit basisjaar, net als de vooropleiding voordien, de functie
vervult van fundament, waarop het vervolg van de opleiding bouwt.
Dit vernieuwde opleidingsconcept biedt de garantie dat de opleiding
in functie van ervaringsdeskundigheid van een hoogstaande kwaliteit
blijft.
\item De opleiding streeft een evenwicht na tussen persoonsontwikkeling,
het opbouwen van kennis in functie van het uitoefenen van de functie
van ervaringsdeskundige en het in de vingers krijgen van de praktijk
van ervaringsdeskundige in het werkveld. De diverse opleidingsjaren
hebben in dit geheel eigen klemtonen:

\begin{enumerate}
\item Tijdens het eerste jaar ligt de nadruk heel sterk op persoonsontwikkeling
en attitude.
\item In het tweede jaar krijgt het aanbieden van kennisinhouden een centrale
plaats. Ze moeten de cursist helpen om maatschappelijke en individuele
processen te begrijpen en te beïnvloeden.
\item Tijdens het derde en vierde jaar ligt een belangrijke klemtoon op
praktijk en integratie.
\end{enumerate}
\item Verder is de opleiding opgebouwd rond een aantal sporen:

\begin{enumerate}
\item Het spoor van de persoonlijke groei. Groei, verwerking en verruiming
zijn permanent en prominent aanwezig in de hele opleiding.
\item Het spoor van de ervaringsdeskundigheid. Ook in functie van ervaringsdeskundigheid
zijn verwerking en verruiming noodzakelijk.
\item Het spoor van de individuele procesbegeleiding. Deze individuele begeleiding
krijgt een plaats doorheen de hele opleiding.
\item Het spoor van het onderrichten van kennisinhouden.
\item Het spoor van training van vaardigheden.
\item Het spoor van integratie via supervisie en oefengroepen. Hierin wordt
ook tijd gemaakt voor thema's, inhouden en ervaringen die door cursisten
zelf worden ingebracht, onder meer naar aanleiding van ervaringen
uit de stage.
\item Het spoor van de individualisering. Het is belangrijk dat cursisten
in de opleiding uitdagingen blijven vinden voor zichzelf. Wat een
uitdaging is kan van cursist tot cursist verschillen. Het kan belangrijk
zijn hierop te kunnen inspelen, bijvoorbeeld met aanvullende geïndividualiseerde
opdrachten.
\end{enumerate}
\item Omdat de functie en methodiek van de ervaringsdeskundige gericht is
op armoedebestrijding, wordt het totaal van de opleiding ingekleurd
door vakinhouden die met armoede en de bestrijding ervan te maken
hebben. Daarom behandelen sommige vakken thema's die specifiek met
armoede te maken hebben en gaat veel aandacht naar een aantal concepten
en theorieën dat voor mensen met een verleden van uitsluiting en plaatsing
heel betekenisvol is. Voorbeelden zijn: theorieën over hechting en
loyaliteit, het systeemdenken, het contextueel denken.\\
De specifieke functie die ervaringsdeskundigen zullen vervullen in
het werkveld maakt dat er in hun opleiding diepgaand gewerkt moet
worden aan attitudes en vaardigheden die in andere opleidingen minder
aan bod komen. Bijvoorbeeld het spiegelen en ontschuldigen, het functioneren
in tandem met een opgeleide deskundige, het tolken, het confronteren.
\item Om dit proces op een juiste manier vorm te geven wordt de opleiding
voor ervaringsdeskundigen gegeven door een tandem van een opgeleide
en een ervaringsdeskundige leerkracht. Dit is nodig omdat de klassiek
opgeleide leerkracht geen kennis heeft van de realiteit van diepe
armoede en dus ook met de missing link in verband met armoede wordt
geconfronteerd. Daarnaast is het belangrijk dat cursisten een voorbeeld
krijgen van wat hun functie van ervaringsdeskundige zal gaan betekenen,
omdat zij dit model nergens anders in de samenleving tegenkomen. Tevens
stuurt en bewaakt de ervaringsdeskundige leerkracht de groei van de
cursist naar ervaringsdeskundigheid.
\end{enumerate}

\subsection{Algemene opleidingsinhouden}

Door ervaringsdeskundigen als betaalde kracht in te schakelen in de
armoedebestrijding erkent de samenleving formeel dat de inschakeling
van mensen die armoede aan den lijve ervaren hebben, noodzakelijk
is voor de strijd tegen armoede. Om hun taak te kunnen uitoefenen
op een inhoudelijk volwaardige en maatschappelijk gerespecteerde wijze,
is een degelijke opleiding met een erkend bekwaamheidsbewijs onontbeerlijk.

De opleiding wil armen de kans geven om hun ervaringen in de armoede
te verwerken om deze te kunnen inzetten op alle terreinen van de armoedebestrijding.
Verder wil de opleiding cursisten begeleiden bij het verwerven van
de inzichten, houdingen en vaardigheden die de ervaringsdeskundige
nodig heeft bij het uitoefenen van zijn functie.

Een eerste component van de opleiding bestaat uit het proces van groei
naar ervaringsdeskundigheid. Het is een proces waarin de cursisten
hun eigen armoede-ervaringen verwerken, vertrekkende vanuit de analyse
van de eigen levensgeschiedenis. De cursisten krijgen daarin de mogelijkheid
om hun individuele geschiedenis, hun inzichten over hun verleden,
de moeilijkheden waarmee ze geconfronteerd werden en de oplossingsstrategieën
die ze hebben trachten te ontwikkelen, te spiegelen en te toetsen
aan andere armoede-ervaringen en aan een breder maatschappelijk kader.
Zo kunnen individuele belevingen en antwoorden worden verruimd en
verdiept tot algemene analyses en oplossingen.

De lesvakken vormen een tweede belangrijk onderdeel van de opleiding.
Daarin verwerven de cursisten de noodzakelijke theoretische en technische
achtergronden.

De beroepspraktijk is de derde component van de opleiding. Zo krijgen
de cursisten de kans om de opgedane kennis te leren gebruiken in het
werkveld.

Door het volgen van de opleiding worden de cursisten een belangrijke
schakel in de hulp- en dienstverlening aan armen en kunnen ze een
relevante bijdrage leveren aan de armoedebestrijding in al die sectoren
waarmee armen geconfronteerd worden.


\subsection{Algemene opleidingsdoelen}

Op het einde van de opleiding moet de cursist een aantal welbepaalde
leerdoelen bereikt hebben. Deze doelen zijn derhalve de eindtermen
van de opleiding. Ze omvatten zowel kennisdoelen als vaardigheden
en houdingsaspecten.

Men mag daarbij niet uit het oog verliezen dat leerdoelen in hun formulering
steeds uitgaan van een ideaaltypische situatie. In de praktijk is
het steeds zo dat kennis-, vaardigheids- en houdingsdoelen slechts
tot op zekere hoogte gehaald worden. Zo is het bijvoorbeeld in om
het even welke opleiding en voor iedereen gemakkelijker om kennis,
vaardigheden en houdingen toe te passen in erg vertrouwde situaties
en wordt dit al een heel stuk moeilijker in minder vertrouwde omstandigheden.
Kennis, vaardigheden en houdingen worden dus ruimer inzetbaar naarmate
men de kans gekregen heeft om ervaring op te doen met de toepassing
ervan in uiteenlopende contexten. In die zin kan men bij geen enkele
opleiding verwachten dat ter gelegenheid van het afsluiten ervan het
leerproces reeds volledig is afgerond.

Dit geldt ook voor de opleiding tot ervaringsdeskundige. Bij het behalen
van zijn diploma heeft een ervaringsdeskundige meestal nog een groot
potentieel om te groeien in de uitoefening van zijn functie. En in
de praktijk ziet men dat er ook effectief een dergelijke groei plaats
vindt. Op het einde van de opleiding moet een ervaringsdeskundige
de hierna besproken leerdoelen dus vooral in die mate onder de knie
hebben gekregen dat zelfstandig doorgroeien terzake mogelijk en aannemelijk
wordt.

Bij het toetsen of cursisten de vooropgestelde einddoelen halen, is
het van belang om met dit groeipotentieel rekening te houden. Dit
impliceert dat het zich vormen van een globaal beeld een noodzakelijk
onderdeel uitmaakt van elk toetsingsmoment. Dit belet niet dat de
duidelijke explicitatie van de diverse afzonderlijke doelstellingen
het evaluatieproces sterk kan ondersteunen en vergemakkelijken. Ook
het feit dat de leerdoelen beperkt gehouden zijn tot de kern van ervaringsdeskundigheid
is bevorderlijk voor een goed evaluatieproces. 

Na zijn opleiding dient de ervaringsdeskundige de hiernavolgende leerdoelen
bereikt te hebben.

Minimale \emph{kennis- en inzichtsdoelen} zijn:

\begin{itemize}
\item De ervaringsdeskundige heeft kennis van en inzicht in de sociale kaart.
\item De ervaringsdeskundige begrijpt de visie en leefwereld van hulpverleners.
\item De ervaringsdeskundige heeft inzicht in de samenleving en meer precies
in de verwachtingen van de samenleving tegenover haar individuele
leden en in de kijk van de samenleving op armoede en op personen die
in de armoede leven.
\item De ervaringsdeskundige heeft begrip van communicatie. Hij weet hoe
communicatie verloopt, wat de mogelijke vormen van communicatie zijn
en welke moeilijkheden zich in de communicatie kunnen voordoen.
\end{itemize}
Volgende \emph{vaardigheden} moeten verworven zijn:

\begin{itemize}
\item De ervaringsdeskundige kan zijn eigen ervaringen gebruiken. Hij heeft
inzicht verworven in de eigen levensgeschiedenis, heeft in zijn eigen
leven verbanden leren leggen en heeft geleerd deze te benoemen. Hij
heeft geleerd om zijn eigen ervaringen op een gepaste manier te hanteren
waardoor ze een belangrijk middel worden in het hulpverlenings- of
veranderingsproces waarin de ervaringsdeskundige wordt ingezet.
\item De ervaringsdeskundige is in staat zichzelf en de samenleving te bekijken,
het aandeel van elke partij toe te wijzen en de verschillende partijen
te ontschuldigen.
\item De ervaringsdeskundige kan de eigen interpretaties toetsen en bevragen
bij anderen en kan zich inleven in de betekenisverlening van anderen.
\item De ervaringsdeskundige is in staat vergelijkingen te maken zonder
daarbij zijn eigen verhaal te doen. Zowel in begeleidingen als in
vormings- of beleidsveranderend werk kan de inbreng van de ervaringsdeskundige
van groot belang zijn. De ervaringsdeskundige moet tot besluiten,
visies of voorstellen kunnen komen die los staan van de eigen situatie.
Als vertegenwoordiger van de arme moet de ervaringsdeskundige in staat
zijn om zich uit te spreken over de algemene situatie zonder in het
ontwikkelen van zijn gedachtegang voortdurend zijn eigen situatie
bloot te leggen of die erbij te betrekken.
\item De ervaringsdeskundige kan voldoende afstand nemen, zodat hij kan
kaderen, los van het eigen verhaal en los van de eigen oplossingen,
hoewel dit weliswaar niet betekent dat de ervaringsdeskundige zich
los moet maken van zijn eigen gevoel. Dit afstand nemen is slechts
mogelijk als men de eigen problemen grotendeels verwerkt heeft of
zich duidelijk bewust is van deelproblematieken die nog niet verwerkt
zijn.
\item De ervaringsdeskundige kan verbanden leggen tussen de alledaagse realiteit
van de armoede-ervaring en de maatschappelijke uitsluitingscontext.
\item De ervaringsdeskundige kan naar zichzelf, de anderen en de samenleving
kijken.
\item De ervaringsdeskundige kan zich inleven in de moeilijke situaties
en omstandigheden van anderen.
\item De ervaringsdeskundige is in staat tot bemiddelend tolken en kan de
missing link zichtbaar maken.
\item De ervaringsdeskundige kan zijn eigen functie als ervaringsdeskundige
bewaken.
\item De ervaringsdeskundige kan in team en in tandem werken.
\item De ervaringsdeskundige beschikt over een aantal praktische vaardigheden
dat noodzakelijk is om goed te functioneren in het (agogisch) werkveld
(van de dienstverlening), zoals kunnen telefoneren, afspraken kunnen
maken, verslagen kunnen lezen en kunnen maken, kunnen vergaderen,
kunnen plannen, zich naar een timing kunnen richten.
\end{itemize}
In de \emph{houding} van de ervaringsdeskundige manifesteert zich:

\begin{itemize}
\item respect voor de oplossingen die de mensen zelf aanbrengen. Het helpt
hulpvragers niet vooruit wanneer hen de oplossingen die indertijd
voor de persoonlijke situatie van de ervaringsdeskundige zelf efficiënt
gebleken zijn, worden opgelegd. Een ervaringsdeskundige die zijn eigen
oplossing probeert door te drukken of de zaken probeert te forceren
maakt dezelfde fout als vele opgeleide hulpverleners die niet open
staan voor de vragen en de eigen mogelijkheden en krachten van de
hulpvragers.
\item een vaardigheid om te ontschuldigen en deze houding als rode draad
in zijn communicatie te hanteren.
\item een permanente bekommernis om de missing link zichtbaar te maken.
\item geloof in de mogelijkheid tot verandering. Het heeft geen zin om vanuit
een totale verdedigende positie te gaan tolken. Het is de bedoeling
dat de ervaringsdeskundige conflictopheffend werkt en geblokkeerde
communicatie terug vlot trekt. Dit kan enkel door niet zelf mee te
gaan in conflicten, maar door steunend op de eigen ervaring en beleving
op consequente wijze de stem van de arme te vertalen zowel wat betreft
de menselijke als de maatschappelijke betekenis ervan.
\end{itemize}

\subsection{Algemene didactische aanpak}

De opleiding tot ervaringsdeskundige in armoede en sociale uitsluiting
is in zijn aanpak uniek. Het is een vernieuwende opleiding die een
specifieke ervaringsgerichte aanpak toepast, die naar inhoud, emotionaliteit,
ritme, enzovoort verschillend is van de klassieke opleidingen. Deze
aanpak is noodzakelijk omwille van de specifieke karakteristieken
van de cursisten, maar ook omwille van de specifieke finaliteit van
de opleiding.

Personen die uit de generatiearmoede komen hebben vanuit hun levensgeschiedenis
veelal een enorme opleidingsachterstand opgelopen. Dit is een gegeven
waarmee in de didactische aanpak terdege rekening gehouden moet worden.
Ervaringsgericht werken op een aangepast ritme is in dit verband een
noodzaak.

De intensiteit en complexiteit van armoede eist bovendien nog dagelijks
zijn tol in het leven van de cursisten. Ook binnen de klasmuren heeft
dit een invloed. De permanente aanwezigheid van een opgeleide ervaringsdeskundige
in de cursistengroep, ook tijdens de vakgerichte opleidingsonderdelen,
is vanuit didactisch oogpunt daarom noodzakelijk. Het verhoogt de
kans dat het zal opgemerkt worden wanneer een dergelijke invloed speelt,
zodat men de ermee verband houdende ervaringen en gevoelens op een
actieve en constructieve wijze in de opleiding kan aanwenden.

Het uitgesproken ervaringsgerichte karakter van de opleiding heeft
niet enkel te maken met de noden van de cursisten, maar ook met de
finaliteit van de opleiding. Vooreerst is hier uiteraard van belang
dat de eigen armoede-ervaring het basismateriaal is van de professionele
ervaringsdeskundige in armoede en sociale uitsluiting. De ervaringsgerichte
aanpak houdt dan verband met het feit dat de cursist zijn armoede-ervaringen
tijdens de opleiding ten dele moet verwerken om ze effectief te kunnen
hanteren en met het feit dat de pijn ten gevolge van deze ervaringen
cursisten ernstig kan belemmeren bij het verwerven van kennis.

Hoewel de opleiding tot ervaringsdeskundige erg uniek is, betekent
dit niet dat er op didactisch vlak elders geen inspiratie te vinden
is. In het huidige onderwijslandschap zijn immers diverse onderwijsstromingen
gebaseerd op een ervaringsgerichte aanpak. De Freinetmethode is bijvoorbeeld
een ruim verspreide onderwijsmethode, die ongetwijfeld inspirerend
kan zijn voor de opleiding tot ervaringsdeskundige.

Ook themagecentreerde interactie (TGI) \cite{Löh98} kan een inspirerende
werkvorm zijn voor de didactische aanpak in de opleiding. Het is een
vorm van ervaringsleren die men vaak benoemt met de term zelf-verantwoordelijk
leren of ook wel met de term levend leren. Levend leren is een vorm
van onderwijs die vertrekt van de thema's die aansluiten bij de ervaringen
van de cursisten. Thema's moeten cursisten op een gepaste wijze en
met een gepaste intensiteit kunnen raken. Dan pas kan men er als cursist
iets mee doen. Aangezien TGI werkt met thema's die dicht aansluiten
bij de ervaringen van cursisten, is het een werkvorm die cursisten
eveneens in staat stelt een beter inzicht te verwerven in zichzelf
en in de thema's die in het eigen leven of het eigen gedrag een belangrijke
rol spelen

Themagecentreerde interactie is een vorm van levend leren die erg
geschikt is voor de opleiding tot ervaringsdeskundige, omdat het een
werkvorm is die sterk vertrekt vanuit de menselijke onderstroom. Deze
vorm van leren wordt ook geregeld toegepast in het opbouwwerk, het
vormingswerk en de psychotherapie.

Kenmerkend is nog dat het een systeem van werken en leren betreft
dat eigen leiderschap als basis gebruikt. De methodiek van de themagecentreerde
interactie heeft het postulaat van het eigen leiderschap ontleend
aan de humanistische psycho-analytica dr. Ruth C. Cohn, die het als
eerste ontwikkelde. Themagecentreerde interactie kan in de opleiding
tot ervaringsdeskundige erg goed toegepast worden bij intervisie en
bij coaching, maar ook bij het doceren van vakken kan het een waardevolle
methodiek zijn.

Heel belangrijk in deze methodiek is nog een ander postulaat, namelijk
\emph{storingen hebben voorrang}. Ook dit postulaat werd door Cohn
ontwikkeld. Ze geeft ermee aan dat je niet kunt leren als je afgeleid
bent. De ervaring in de opleiding tot ervaringsdeskundige toont aan
hoe wezenlijk dit postulaat is, maar tegelijk ook dat het een heel
bewuste didactische aanpak vergt om zich de grond van zo'n storing
bewust te worden, ze onder woorden te brengen, ze productief te maken
en de draad van het leren weer op te pakken.


\subsection{Praktische aandachtspunten}

Gedurende de hele opleiding tot ervaringsdeskundige blijven de \emph{gevolgen}
zichtbaar van het feit dat de cursisten uit de \emph{armoede} komen
en vaak nog steeds in acute armoede leven. Personen die in de diepe
armoede leven, blijven immers ook terwijl ze de opleiding volgen in
die situatie.

Daarom is De Link van mening dat het volgen van de opleiding op geen
enkele manier voor de cursisten een extra financiële belasting mag
betekenen. In de praktijk blijkt nog dikwijls dat dit beginsel niet
waargemaakt kan worden. Blijkbaar hebben allerlei diensten en instanties
nog steeds maar weinig begrip voor het feit dat \emph{echt geen geld
hebben} wel degelijk betekent: echt geen geld hebben.

Een cursist uit een van de eerste groepen verwoordde het als volgt:

\begin{quote}
{}``Ik hoop dat de overheid zal begrijpen dat je zo een opleiding
niet kan doen als je geen tussenkomst krijgt. Want dan zullen de gezinnen
van de cursisten nog meer armoede kennen. Ik vind het prachtig dat
iedereen in onze groep het erbij neemt dat we momenteel nog geen ondersteuningsbeurs
krijgen. Maar we hopen wel dat de cursisten die na ons komen meer
kansen zullen krijgen. Want ervaringsdeskundigen zijn een meerwaarde.''
\end{quote}
Tengevolge van het feit dat ze in armoede leven zijn cursisten uit
de opleiding tot ervaringsdeskundige vaker dan andere cursisten afwezig
om medische redenen. Ze zijn ook vaker dan andere cursisten gewettigd
afwezig om niet-medische redenen. Bijvoorbeeld omdat ze opgeroepen
worden voor een zitting van de jeugdrechtbank, omdat ze aanwezig moeten
zijn bij een cliëntenoverleg, omdat ze geconfronteerd worden met een
dreigend beslag, enzovoort.

En soms blijven cursisten ook voor een langere periode afwezig. Waarbij
men wel kan vermoeden dat die afwezigheid verband houdt met de problematiek
van armoede, zonder dat men evenwel vanuit de opleiding een echt duidelijk
zicht heeft op de fundamentele onderliggende redenen ervoor. Het behoort
tot de taken van de vliegende supervisietandem om in dit verband eventueel
actie te ondernemen, wanneer dit door het lokale opleidingsteam opportuun
wordt geacht. Op die manier blijft het mogelijk om vanuit de opleiding
hierop zo goed mogelijk in te spelen en contact te blijven houden
met deze cursisten.

Omwille van hun precaire levensomstandigheden moeten cursisten vaak
heel wat hindernissen overwinnen om aan de opleiding te kunnen deelnemen.
Daarom is het van het grootste belang dat de \emph{opleidingsomstandigheden
rust en zekerheid} kunnen bieden.

Hiervoor is het noodzakelijk dat:

\begin{itemize}
\item de opleiding kan plaats hebben in een \emph{goede accomodatie} met
aangepaste infrastructuur en met het nodige didactische en audio-visuele
materiaal. De opleiding starten in \emph{armoedige} omstandigheden
zou bijzonder cynisch zijn.\\
Zo is het noodzakelijk dat er naast een ruim leslokaal minstens ook
een kleiner lokaal beschikbaar is voor individuele begeleidingsgesprekken.
In dit lokaal kunnen cursisten zich eventueel ook terugtrekken en
opgevangen worden op momenten dat ze het groepsgebeuren voor zichzelf
als te emotioneel belastend ervaren.\\
De ervaring heeft uitgewezen dat het voor cursisten stimulerend werkt
wanneer de opleiding kan gebruik maken van de accomodatie van een
bestaande school, bijvoorbeeld een sociale hogeschool, hetgeen de
cursisten de kans biedt zich in de schoolse omgeving te integreren,
en waardoor ook in de verf gezet wordt dat het om een echte opleiding
gaat.\\
Verder is het heel belangrijk dat cursisten de kans krijgen om gedurende
de middagpauze samen te lunchen. Het bevordert de groepscohesie en
cursisten kunnen er een belangrijke steun aan hebben op momenten dat
ze het in het basisjaar emotioneel extra moeilijk hebben. In verband
met dit laatste is het bijvoorbeeld ook wenselijk dat er in het leslokaal
gelegenheid is tot het zetten van koffie. Men ziet dan vaak dat cursisten,
wanneer ze het even moeilijk hebben, het zetten van koffie hanteren
als een kleine ontsnappingsmogelijkheid.
\item de cursisten \emph{vlot en tijdig} kunnen \emph{vergoed} worden voor
\emph{alle meerkosten} die ze ten gevolge van de opleiding hebben.
Dit is bijzonder belangrijk omwille van de precaire financiële omstandigheden,
waarin cursisten zich vaak nog bevinden. Alle relevante instanties
moeten terzake hun verantwoordelijkheid opnemen en voor cursisten
moet het voldoende duidelijk zijn welke kosten vergoed kunnen worden,
welke procedures daarvoor gevolgd moeten worden en wie de aanspreekpersoon
is met wie ze de financiële implicaties van de opleiding kunnen bespreken.
De Link heeft getracht te voorzien in een financiële reserve om op
die manier de kosten van cursisten, verbonden aan de opleiding, snel
te kunnen vergoeden. Waar nodig zal De Link bijvoorbeeld ook trachten
kosten te prefinancieren, in afwachting van het feit dat cursisten
deze kosten kunnen recupereren bij de bevoegde diensten, zoals bij
de VDAB of bij het OCMW.
\end{itemize}

\subsection{\label{kruisbestuivingsprojecten}Wisselwerking met andere opleidingen}

In het belang van een efficiëntere en humanere armoedebestrijding
moeten ook de bestaande opleidingen mee evolueren inzake visie en
kijk op armen en de aanpak van het armoedeprobleem. Vooral nog vooraleer
jonge mensen het werkveld betreden, moet de kans gegrepen worden om
hen bewust te maken van de missing link. Maar ook opdat de opleiding
tot ervaringsdeskundige zich door zijn aanpak niet al te zeer zou
onderscheiden van andere opleidingsrichtingen en zich daardoor zou
isoleren binnen een totaal apart circuit, is het noodzakelijk om die
andere opleidingen mee te nemen in de nieuwe inzichten inzake armoede
en in een veranderende vorm van onderrichten.

Van bij de aanvang werd daarom gestreefd naar het laten ontstaan van
uitwisselingsvormen tussen de opleiding tot ervaringsdeskundige in
armoede en sociale uitsluiting en andere opleidingen, zoals de opleiding
maatschappelijk werk of de opleiding tot opvoeder of begeleider in
de jeugd- en gehandicaptenzorg. En hoewel ook bepaalde instellingen,
waar dergelijke opleidingen worden gegeven, van bij het begin dit
uitwisselingsprincipe onderschreven, was voor geen van de partners
vooraf duidelijk hoe een dergelijke wisselwerking concreet gestalte
kon krijgen. Maar het feit dat gezocht werd naar kruisbestuivingen
betekende dat men van beide zijden de waarde van de andere opleiding
erkende.

Stilaan, terwijl de opleiding van de eerste cursistengroepen liep,
werden in dit verband concrete initiatieven met een eerder beperkte
omvang genomen. Hierdoor kon op basis van concrete ervaringen een
duidelijker idee gevormd worden over de vorm die dergelijke uitwisselingen
in de praktijk kunnen aannemen, maar werd tevens ook duidelijk hoe
inspirerend deze uitwisselingen kunnen zijn voor alle betrokkenen.

Een allereerste vorm van kruisbestuiving had plaats tussen de studenten
uit het derde jaar maatschappelijk werk van de Irishogeschool te Brussel
en de opleiding tot ervaringsdeskundige. Concreet ging het om een
gezamenlijk leertraject van 35 uur. Deze kruisbestuiving liet:

\begin{itemize}
\item toekomstige maatschappelijk werkers op een indringende wijze kennis
maken met de realiteit van armoede en vormen van sociale uitsluiting;
\item de cursisten uit de opleiding tot ervaringsdeskundige kennis maken
met de leefwereld van de middenklasser en met de kijk van de modale
burger op de armen;
\item de cursisten uit de opleiding tot ervaringsdeskundige en de cursisten
maatschappelijk werk op zoek gaan naar een gelijkwaardige positie
en een accurate taakverdeling in het bestrijden van armoede;
\item beide groepen cursisten ervaring opdoen met het werken in tandem.
\end{itemize}
Een tweede vorm van kruisbestuiving werd gezocht met de opleiding
Jeugd- en Gehandicaptenzorg aan het Centrum voor Volwassenenonderwijs
VSPW te Gent. Daar werd onderzocht welke de gelijkenissen en de verschillen
waren van de beide opleidingsprofielen. Tevens werd de mogelijkheid
afgetast om een aantal lespakketten of vakken gezamenlijk te doceren
aan de cursisten van beide opleidingen.

Nadien werden nog tal van andere kruisbestuivingsprojecten gerealiseerd,
waarbij ook andere dan de hiervoor vermelde opleidingen betrokken
waren. Algemeen gezien tracht men bij het opzetten van een project
van kruisbestuiving vooral elementen naar de voorgrond te halen die
de gelijkwaardige positie van opgeleide deskundige en ervaringsdeskundige
ook reeds in de opleiding zelf zichtbaar kunnen maken, of elementen
die voor de beide opleidingen een wederzijdse versterking kunnen betekenen.

Een goed kruisbestuivingsproject moet aan een aantal voorwaarden beantwoorden.
Een kruisbestuivingsproject beperkt zich zeker niet tot een getuigenis
die door de cursisten van de opleiding tot ervaringsdeskundige wordt
gebracht. In een kruisbestuivingsproject moet er veeleer sprake zijn
van een gesprek en van een uitwisseling, zodat ook de cursisten-ervaringsdeskundigen
de kans krijgen kennis te maken met de cursisten uit de andere opleiding.
Bij een kruisbestuivingsproject is het tevens van belang dat de evaluatie
verloopt in verschillende stappen. Wanneer elk van de groepen cursisten
heeft aangegeven hoe het contact met de collega's uit de andere opleiding
is overgekomen, moet de ruimte er nog zijn om hierop verder in te
gaan of hierop een repliek te geven.

Op basis van de positieve ervaringen met kruisbestuiving werd de behoefte
aangevoeld om een aantal principes in verband met kruisbestuiving
vast te leggen. Deze principes moeten er vooral voor zorgen dat de
kansen op uitwisseling met andere opleidingen gevrijwaard kunnen blijven,
zonder dat het gevaar ontstaat dat de fundamentele doelstellingen
van de eigen opleiding erdoor gehypothekeerd kunnen worden. De principes
luiden als volgt:

\begin{enumerate}
\item Twee vakken lenen zich het meest voor kruisbestuivingsprojecten:

\begin{enumerate}
\item het vak Communicatieve vaardigheden en training uit het tweede jaar.
De nadruk van het samenwerkingsproject moet dan liggen op volgende
aspecten:

\begin{enumerate}
\item ontmoeting met het oog op het ontdekken van verschil en gelijkenis;
\item het leren zien van de kwetsbaarheid van de anderen;
\item het oefenen van communicatievaardigheden.
\end{enumerate}
\item het vak Expressieve agogische vaardigheden uit het derde jaar. Hier
kan een gezamenlijke creatieve uitwerking van een of ander thema gebeuren.
\end{enumerate}
\item Een kruisbestuivingsproject moet aan de volgende voorwaarden beantwoorden:

\begin{enumerate}
\item De uitvoering van het kruisbestuivingsproject mag geen te grote belasting
zijn voor het reguliere onderwijsprogramma.
\item De grootte van de twee studentengroepen moet vergelijkbaar zijn. In
de praktijk betekent dit dat de groep van een andere opleiding, waarmee
de opleiding tot ervaringsdeskundige een uitwisseling heeft, maximaal
20 tot 25 studenten groot mag zijn.
\item Er moet een grote evenwaardigheid bestaan tussen de opdrachten voor
de cursisten uit de opleiding tot ervaringsdeskundige en de opdrachten
voor de studenten uit de andere opleiding.
\end{enumerate}
\item Vanuit de opleiding tot ervaringsdeskundige worden kruisbestuivingsprojecten
actief nagestreefd. Dit betekent dat vanuit de opleiding het aanbod
van kruisbestuiving gedaan wordt aan andere opleidingen en andere
scholen en dat men actief op zoek gaat naar partners om een gezamenlijk
project op te zetten. Deze actieve opstelling vanuit de opleiding
tot ervaringsdeskundige vindt zijn verantwoording in het feit dat
een tweetal kruisbestuivingsprojecten gedurende de opleiding erg leerzaam
kan zijn in functie van de latere samenwerking in het werkveld tussen
ervaringsdeskundigen en andere beroepskrachten.
\end{enumerate}
Buiten de eigenlijke projecten van kruisbestuiving, valt er nog een
niet onaanzienlijke permanente kruisbestuiving te vermelden, die door
de betrokken docenten zelf gerealiseerd wordt. Zo gaven bijvoorbeeld
nogal wat docenten van de eerste generatie zowel les in de opleiding
tot ervaringsdeskundige als in de opleiding Jeugd- en Gehandicaptenzorg.
Dit heeft er onder andere toe geleid dat er ook in deze laatste opleiding
meer aandacht kwam voor het werken met de eigen ervaringen van de
cursisten. Ook nadien is de opleiding tot ervaringsdeskundige veelvuldig
een beroep blijven doen op docenten uit andere opleidingen in het
volwassenenonderwijs of uit sociale hogescholen. Dit opent het perspectief
dat kruisbestuiving ertoe kan leiden dat in alle opleidingen die het
werken met mensen als finaliteit hebben, de eigen ervaring van cursisten
opgewaardeerd wordt. Vermits ook nogal wat docenten actief zijn in
het werkveld, kan men zich voorstellen dat zich via deze docenten
een gelijksoortige kruisbestuiving met het werkveld zal ontwikkelen.

Ook de initiële keuze om voor de opleiding lokalen te zoeken binnen
een sociale hogeschool werd ingegeven door het idee van kruisbestuiving.
De ervaring heeft echter geleerd dat er meestal slechts echt sprake
is van contacten tussen docenten en cursisten van de opleiding tot
ervaringsdeskundige en docenten en cursisten van andere opleidingen
naar aanleiding van een concreet kruisbestuivingsproject. Een goede
en warme inbedding in een school is dus wel belangrijk opdat de cursisten
er zich goed zouden voelen, maar volstaat op zich niet om een kruisbestuiving
op gang te brengen. Omdat spontane geregelde contacten tussen cursisten
uit de opleiding tot ervaringsdeskundige en cursisten uit andere opleidingen
dus eerder uitzonderlijk zijn en afhankelijk van toevallige of lokatiegebonden
factoren, opteert men ervoor om in de loop van de opleiding doelbewust
enkele contactmomenten met cursisten uit andere opleidingen te organiseren.
Het betreft dus bewuste projecten, die samen met verantwoordelijken
uit andere opleidingen telkens opnieuw ontwikkeld en georganiseerd
moeten worden.


\subsection{Deontologische waakzaamheid}

De persoonlijke levensgeschiedenis van de cursisten is in de opleiding
tot ervaringsdeskundige nadrukkelijk aanwezig als leermateriaal. Het
gaat om levensgeschiedenissen die een aantal pijnlijke uitsluitingservaringen
bevatten. Het opleidingsverloop vereist dus dat cursisten zich erg
kwetsbaar opstellen.

Materiaal dat uit de cursistengroep komt moet daarom met heel veel
discretie worden behandeld. Het is evident dat noch de docenten, noch
de cursisten zaken naar buiten brengen die op een of andere manier
schadelijk kunnen zijn voor de betrokkenen, bijvoorbeeld omdat ze
een schending betekenen van het respect voor de persoonlijke levenssfeer.


\section{Organisatorische basisbeginselen}


\subsection{Opleidingstraject}

In het volwassenenonderwijs bestaat er een sterke tendens om zoveel
mogelijk opleidingen aan te bieden in een modulair systeem, zodat
cursisten de kans krijgen om binnen een bepaalde opleiding hun eigen
leertraject uit te tekenen. Toch heeft de opleiding \emph{Ervaringsdeskundige
in Armoede en Sociale Uitsluiting}, zoals ze in dit handboek beschreven
staat, de vorm van een lineair model gekregen. Tabel \vref{overzicht-opleidingstraject}
geeft een overzicht van het programma van de opleiding volgens dat
model.

%
\begin{table}[!htbp]
\begin{tabular}{crc}
\hline 
\multicolumn{3}{c}{\textbf{Opleiding Ervaringsdeskundige in de armoede en sociale uitsluiting}}\tabularnewline
\hline
\hline 
\multicolumn{3}{c}{\textbf{Leerjaar 1 - Semester 1}}\tabularnewline
\hline
\multicolumn{1}{l}{Levensverhalen}&
120 u&
\tabularnewline
\multicolumn{1}{l}{Communicatieve basisvaardigheden}&
40 u&
\tabularnewline
\multicolumn{1}{l}{Taal en expressie}&
60 u&
220 u\tabularnewline
\hline 
\multicolumn{3}{c}{\textbf{Leerjaar 1 - Semester 2}}\tabularnewline
\hline
\multicolumn{1}{l}{Levensverhalen}&
120 u&
\tabularnewline
\multicolumn{1}{l}{Communicatieve basisvaardigheden}&
40 u&
\tabularnewline
\multicolumn{1}{l}{Taal en expressie}&
60 u&
220 u\tabularnewline
\hline 
\multicolumn{3}{c}{\textbf{Leerjaar 2 - Semester 1}}\tabularnewline
\hline
\multicolumn{1}{l}{Pedagogische processen en vraagstukken}&
60 u&
\tabularnewline
\multicolumn{1}{l}{Maatschappijleer en armoede}&
60 u&
\tabularnewline
\multicolumn{1}{l}{Communicatieve vaardigheden en training}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
260 u\tabularnewline
\hline 
\multicolumn{3}{c}{\textbf{Leerjaar 2 - Semester 2}}\tabularnewline
\hline
\multicolumn{1}{l}{Psychologische processen en vraagstukken}&
60 u&
\tabularnewline
\multicolumn{1}{l}{Rechtsvraagstukken}&
60 u&
\tabularnewline
\multicolumn{1}{l}{Communicatieve vaardigheden en training}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
80 u&
340 u\tabularnewline
\hline 
\multicolumn{3}{c}{\textbf{Leerjaar 3 - Semester 1}}\tabularnewline
\hline
\multicolumn{1}{l}{Psychologische en pedagogische processen en vraagstukken}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
160 u&
300 u\tabularnewline
\hline 
\multicolumn{3}{c}{\textbf{Leerjaar 3 - Semester 2}}\tabularnewline
\hline
\multicolumn{1}{l}{Psychologische en pedagogische processen en vraagstukken}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
160 u&
300 u\tabularnewline
\hline 
\multicolumn{3}{c}{\textbf{Leerjaar 4 - Semester 1}}\tabularnewline
\hline
\multicolumn{1}{l}{Ethiek en levensbeschouwing}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
200 u&
340 u\tabularnewline
\hline 
\multicolumn{3}{c}{\textbf{Leerjaar 4 - Semester 2}}\tabularnewline
\hline
\multicolumn{1}{l}{Situatiegerichte training}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
200 u&
340 u\tabularnewline
\hline
\end{tabular}


\caption{\label{overzicht-opleidingstraject}Overzicht van het opleidingstraject}
\end{table}


Hierna gaan we in op de argumenten die pleiten voor een lineair opleidingstraject.
Toch is men ook niet blind voor het feit dat een lineair model niet
het meest geschikte model is om naadloos aan te sluiten bij de levenscondities
van mensen in armoede. Daarom werd ook de oefening gemaakt om na te
gaan hoe deze opleiding in een modulair stelsel vorm zou kunnen krijgen.


\subsubsection{Motieven voor een lineair traject}

Dat de opleiding tot ervaringsdeskundige in een lineair traject vorm
gegeven werd, had zijn praktische redenen. Op die manier was het mogelijk
om de omschakeling van de opleiding als een bijzondere versie van
de opleiding Jeugd- en Gehandicaptenzorg naar een onafhankelijke opleiding
Ervaringsdeskundige in Armoede en Sociale Uitsluiting jaar per jaar
uit te werken en uit te bouwen. Maar de keuze voor een lineair opleidingstraject
werd ook ingegeven door het pedagogische concept dat De Link voor
ogen had, waarbij heel sterk de noodzaak van het volgen van een welbepaald
leertraject voorop staat.

Het lineaire model is gebaseerd op drie belangrijke visieaspecten:

\begin{enumerate}
\item De opleiding wordt gezien als een continu en intensief leerproces,
waarbij elke fase volgt op de voorgaande. Inhouden en moeilijkheidsgraad
van de leerdoelen zijn lineair opgebouwd, en niet zomaar inwisselbaar.
Het bereiken van leerdoelen hangt sterk samen met de groei van cursisten
in hun persoonlijk proces. Dit heeft alles te maken met het specifieke
karakter van de opleiding.\\
Het belangrijkste werkinstrument van de opgeleide ervaringsdeskundigen
is hun eigen verwerkte levenservaring. Dit verwerken van hun pijnlijke
geschiedenis van voortdurende uitsluiting van in hun jeugd, is essentieel
en noodzakelijk in hun groei naar opgeleide ervaringsdeskundigen.
Dit proces neemt een belangrijke plaats in gedurende het eerste jaar
en wordt - in mindere mate - voortgezet tijdens de verdere opleiding.\\
Het eerste jaar vormt de onmisbare basis voor de verdere opleiding.\\
De eigen ervaringen van de cursisten staan centraal en vormen het
uitgangspunt om bewust te gaan zoeken naar betekenissen en verbanden.\\
Omdat de functie en methodiek van ervaringsdeskundige gericht is op
armoedebestrijding, wordt het totaal van de opleiding ingekleurd door
vakinhouden die met armoede en de bestrijding ervan te maken hebben.
In die vakinhouden wordt voortgebouwd op de ervaringen van cursisten.\\
De specifieke functie die ervaringsdeskundigen zullen vervullen in
het werkveld maakt dat er diepgaand gewerkt moet worden aan een aantal
attitudes en vaardigheden, zoals bijvoorbeeld het spiegelen en ontschuldigen,
het functioneren in tandem met andere deskundigen, het tolken, het
confronteren. Het verwerven van deze vaardigheden en attitudes is
bij uitstek een cumulatief proces van competentieontwikkeling.\\
Tot slot stuurt en bewaakt de ervaringsdeskundige leerkracht gedurende
de hele opleiding de groei van de cursist naar ervaringsdeskundigheid.
Ook dit aspect van de opleiding is uitermate procesmatig.
\item De cursistengroep wordt gezien als een zeer belangrijk instrument
in het leerproces: doordat de opleiding vertrekt vanuit de verwerking
van levensverhalen ontstaat er van bij het begin van de opleiding
een fundamentele noodzaak aan discretie en respect voor privacy. Dit
kan slechts bereikt worden door een vaste groepssamenstelling, waar
zeer omzichtig omgesprongen wordt met het vertrek en de komst van
(nieuwe) groepsleden. In de leergroep worden niet alleen voortdurend
kansen geboden tot het verruimen van de eigen armoede-ervaring, maar
de groep functioneert bovendien als oefengroep en micro-territorium
voor het ontwikkelen van de noodzakelijke vaardigheden en het aannemen
van een essentiële basishouding.
\item De cursistengroep wordt begeleid door een vaste tandem van twee procesbegeleiders.
Deze procesbegeleiders maken in het eerste jaar een intensief proces
door met de groep tijdens de verwerking van de levensverhalen van
de cursisten. Zij hebben een vertrouwensrelatie met de cursisten,
en volgen het persoonlijk proces en de groei in ervaringsdeskundigheid
nauwgezet op. De aard van de doelgroep maakt dat deze vertrouwensrelatie
hoge eisen stelt aan de draagkracht en de deontologisch consequente
houding van de tandem. Grote groepen, of groepen met regelmatige nieuwkomers,
zijn een onhoudbare belasting voor de procesbegeleiders.
\end{enumerate}
Deze visieaspecten staan haaks op een uitgesproken modulair model,
waarbij alle modules qua timing inwisselbaar zijn, en waarbij cursisten
een zeer individueel leertraject kunnen volgen, met als gevolg erg
wisselende groepssamenstellingen.

Nochtans zijn er een aantal andere aspecten, die eigen zijn aan het
volwassenenonderwijs en aan de doelgroep voor deze opleiding, die
bezwarend zijn voor een lineaire opleiding, en juist pleiten voor
een meer modulaire opbouw:

\begin{enumerate}
\item De opleiding is indringend in het persoonlijk leven van de cursisten.
Dit betekent in eerste instantie dat de opleidingstijd moet vrijgemaakt
worden binnen het gevormde tijdsbestedingspatroon van de cursisten:
werk, zorg voor gezin, veelvuldig beroep (moeten) doen op voorzieningen,
de nodige tijd voor de dagelijkse overlevingsstrijd in een armoedesituatie.
Daarnaast is de opleiding zeer confronterend voor het persoonlijke
gevoelsleven van de cursisten, en daaruit voortvloeiend voor hun nabije
relaties. Bovendien is het kenmerkend voor de doelgroep dat men vaak
te kampen heeft met crisisomstandigheden in de privésituatie (bijvoorbeeld
huisvestingsproblemen) en met vrij zware gezondheidsproblemen. Dit
alles leidt ertoe dat het voor de cursisten een zeer zware opgave
is om de opleiding te doorworstelen in het normale tijdsbestek van
vier jaar. In een volledig lineair schooljaarsysteem is een verlenging
van de opleiding met één volledig jaar ook direct een zware dobber.
Een systeem met meer soepelheid zou dus ook voor cursisten voordelig
kunnen zijn. Daarbij zouden ze meer gelegenheid hebben om bepaalde
inhouden te verwerken en leerdoelen te bereiken op hun eigen tempo
of om enkele vakken, waarvoor ze niet slaagden, het jaar erop in te
halen zonder een volledig jaar te moeten verliezen. Ook de opleiding
spreiden over een langere periode, of er tijdelijk kunnen uitstappen
om dan het proces te hernemen, zou voor sommige cursisten een doenbare
piste moeten zijn.
\item Sommige cursisten zullen misschien al andere trajecten gevolgd hebben.
Ze hebben vroeger al een deel van de opleiding gevolgd, of ze worden
reeds ingezet als ervaringsdeskundige in sommige sectoren zonder dat
ze hiervoor de geëigende opleiding gevolgd hebben. Ze hebben in ieder
geval al competenties verworven die in de huidige opleiding best zouden
gehonoreerd worden.
\item Het nagelnieuwe karakter van de opleiding vraagt gedurende de eerste
jaren om een permanente evaluatie, om onderzoek en om bijsturing.
De opleiding moet voldoende open staan voor invloeden vanuit de tewerkstelling
van ervaringsdeskundigen. Om deze evaluatie en bijsturing te kunnen
verwezenlijken is het noodzakelijk dat de opleiding overal in Vlaanderen
zeer gelijkvormig uitgewerkt wordt. Een modulair model, met duidelijke
eenheden, gehelen, leerdoelen en inhouden, bevordert de transparantie
en de eenvormigheid.
\end{enumerate}

\subsubsection{Een mogelijke modulaire uitwerking}

Mocht de opleiding tot ervaringsdeskundige in modulaire vorm uitgewerkt
worden, dan zou ze in elk geval een sterke trajectondertoon moeten
bevatten om haar eigenheid niet te verliezen. Het persoonlijk proces
van de cursist, dat in de opleiding zo een prominente plaats inneemt,
vereist niet enkel een logische opbouw, men moet er ook noodzakelijkerwijs
de nodige tijd voor nemen. Een eventueel versneld doorlopen van de
opleiding, wat in een modulair systeem niet uitgesloten is, zou haaks
hierop staan.

Figuur \vref{modulair-stroomdiagram} geeft schematisch weer hoe een
opleiding tot ervaringsdeskundige in de armoede en sociale uitsluiting
er eventueel zou kunnen uitzien in een modulair stelsel.

%
\begin{figure}[!htbp]
\begin{center}\includegraphics[%
  angle=270]{../beeldjes/bewerkt/opleidingsdiagram.eps}\end{center}


\caption{\label{modulair-stroomdiagram} modulair stroomdiagram}
\end{figure}

\vspace{0.3cm}


\subsection{Planning van de cursistengroepen}

Diverse elementen zijn van belang bij het opmaken van een programmatie
voor Vlaanderen van de opleiding tot ervaringsdeskundige in armoede
en sociale uitsluiting. Zo zal een stabiele planning bijvoorbeeld
bevorderlijk zijn voor het uitbouwen en samenhouden van een stabiele
ploeg van competente docenten en begeleiders. Een evenwichtige spreiding
van de opleiding over alle Vlaamse provincies zal dan weer bevorderlijk
zijn voor de toegankelijkheid van de opleiding voor kandidaat-cursisten
uit alle delen van Vlaanderen. Verder is het aangewezen dat het aantal
afstuderende cursisten zo goed mogelijk tegemoet komt aan de vraag
naar ervaringsdeskundigen op de arbeidsmarkt. In zo een geval krijgt
een afstuderende ervaringsdeskundige een reëel perspectief op tewerkstelling,
terwijl toch aan de vraag naar ervaringsdeskundigen tegemoetgekomen
kan worden.

Indien de subsidiëring het toelaat, wordt er op basis van de voorgaande
overwegingen geopteerd om in elke provincie steeds 2 cursistengroepen
in opleiding te hebben. Tabel \vref{planning-cursistengroepen} \vpageref{planning-cursistengroepen}
toont deze planning in een schema.

Indien de opleiding in een modulaire vorm zou aangeboden worden, kan
deze planning wellicht in lichte mate wijzigen, gezien het feit dat
het voor cursisten dan ook mogelijk wordt om de opleiding op kortere
tijd te doorlopen of ze over een langere periode te spreiden. Toch
zal de planning van de start van nieuwe cursistengroepen en de voorkeur-organisatie
en -spreiding van de verschillende modules over vier schooljaren hierdoor
niet beïnvloed worden.

%
\begin{table}[!htbp]
\begin{tabular}{|c|c|c|c|c|}
\hline 
jaar X&
jaar X+1&
jaar X+2&
jaar X+3&
jaar X+4\tabularnewline
\hline
\hline 
Schooljaar 1&
Schooljaar 2&
Schooljaar 3&
Schooljaar 4&
\tabularnewline
Brussel&
Brussel&
Brussel&
Brussel&
\tabularnewline
Hasselt&
Hasselt&
Hasselt&
Hasselt&
\tabularnewline
\hline
\hline 
&
Schooljaar 1&
Schooljaar 2&
Schooljaar 3&
Schooljaar 4\tabularnewline
&
Gent&
Gent&
Gent&
Gent\tabularnewline
&
Antwerpen&
Antwerpen&
Antwerpen&
Antwerpen\tabularnewline
&
Kortrijk&
Kortrijk&
Kortrijk&
Kortrijk\tabularnewline
\hline
\hline 
&
&
Schooljaar 1&
Schooljaar 2&
Schooljaar 3\tabularnewline
&
&
Brussel&
Brussel&
Brussel\tabularnewline
&
&
Hasselt&
Hasselt&
Hasselt\tabularnewline
\hline
\hline 
&
&
&
Schooljaar 1&
Schooljaar 2\tabularnewline
&
&
&
Gent&
Gent\tabularnewline
&
&
&
Antwerpen&
Antwerpen\tabularnewline
&
&
&
Kortrijk&
Kortrijk\tabularnewline
\hline
\hline 
&
&
&
&
Schooljaar 1\tabularnewline
&
&
&
&
Brussel\tabularnewline
&
&
&
&
Hasselt\tabularnewline
\hline
\end{tabular}


\caption{\label{planning-cursistengroepen}Planning cursistengroepen}
\end{table}



\subsection{Grootte van de cursistengroepen}

Aangezien het basisjaar zowel voor de cursist als voor de opleidingsverantwoordelijken
onder meer tot doel heeft na te gaan of de betrokken cursist echt
thuis hoort in de opleiding tot ervaringsdeskundige en op het einde
van het basisjaar reeds voldoende gevorderd is in zijn persoonlijk
proces om in aanmerking te komen voor de overstap naar de opvolgingsjaren
van de opleiding, is het dus inherent aan het basisjaar dat een aantal
cursisten afhaakt of door de begeleiding verplicht wordt om de opleiding
te stoppen. In het begin hield men daar onvoldoende rekening mee,
wat heeft geresulteerd in groepen met een te geringe omvang. 

In de praktijk stelde men op basis van de ervaring met de eerste cursistengroepen
vast dat ongeveer twee op de drie cursisten die met het basisjaar
starten, uiteindelijk doorstromen naar het tweede opleidingsjaar.
Dit stelde enkele specifieke problemen inzake groepsgrootte.

De grootte van de groep moet het realiseren van de leerdoelen bevorderen.
Daarenboven moet de groepsgrootte bevorderlijk zijn voor een ervaringsgerichte
aanpak en voor het constructief aanwenden van groepsdynamische processen.
Het basisjaar is op dat vlak een heel intensief gebeuren dat ook een
intensieve begeleiding behoeft. Daarom wilde men de grootte van de
groep in het basisjaar beperkt houden. Aanvankelijk ging men ervan
uit dat een groep in het basisjaar maximaal mag bestaan uit vijftien
personen, en in een ideaal scenario hield men een groepsgrootte van
tien tot twaalf voor ogen. Gezien de uitval gedurende het basisjaar
betekende dit dat men voor de opvolgingsjaren van de opleiding, die
iets minder eisen stellen op het vlak van intensiteit van begeleiding,
slechts een erg kleine groep overhield. Omwille van het proces uit
het basisjaar vormt deze cursistengroep een hechte groep die een grote
mate van veiligheid kan bieden aan haar leden. De dubbele omkadering
van een dergelijke kleine groep, die om inhoudelijke redenen noodzakelijk
moet bestaan uit een docent en een ervaringsdeskundige, en daarenboven
nog eens wordt aangevuld met een 35\% mandaat voor een lokale opleidingscoördinator,
is erg kostenintensief.

Om dit te ondervangen, en met als doel om in de toekomst het tweede
opleidingsjaar te kunnen aanvatten met een groep van ongeveer twaalf
tot veertien cursisten koos men ervoor om het basisjaar toch te starten
met een groep van zestien cursisten, hoewel dit verre van een ideale
groepsgrootte is. In principe worden tijdens de eerste drie maanden
cursisten die uit de groep wegvallen, steeds vervangen. Een dergelijke
vervanging moet zorgvuldig gebeuren. Dit wil zeggen dat cursisten
bij de start moeten ingelicht worden over het feit dat er nog nieuwe
cursisten kunnen aansluiten, indien er tijdens de eerste maanden cursisten
afvallen. Ook met de nieuwe cursist moet zijn aansluiting bij de groep
grondig voorbereid worden.

De pragmatische keuze voor een groepsgrootte van zestien cursisten
wordt ingegeven door het feit dat de financieringsnorm, die door het
ministerie van onderwijs gehanteerd wordt, twaalf bedraagt en men
gedurende de opleiding hoe dan ook rekening moet houden met een uitval
van cursisten om uiteenlopende redenen. Om de feitelijke groepsgrootte
meer in overeenstemming te kunnen brengen met de optimale grootte
zou een financieringsnorm van acht veel wenselijker zijn. Een startende
nieuwe cursistengroep zou in dat geval uit maximaal twaalf tot veertien
cursisten kunnen bestaan. Op langere termijn is het daarom absoluut
noodzakelijk dat het departement onderwijs voorziet in meer aangepaste
normen inzake groepsgrootte, wat de opleiding tot ervaringsdeskundige
betreft. Mocht de opleiding in het basisjaar kunnen werken met optimale
groepen van tien tot twaalf cursisten, dan zou dit een belangrijke
stap vooruit zijn in het realiseren van goede opleidingscondities,
zodat zoveel mogelijk cursisten de opleiding met goed gevolg kunnen
volgen. Daarenboven zou het gemakkelijker haalbaar worden om de aan
de opleiding verbonden meerkost inzake procesbegeleiding en opleidingscoördinatie
te financieren.

Men zou een meer verantwoorde groepsgrootte gedurende het basisjaar
kunnen combineren met een meer gepaste groepsgrootte gedurende de
opvolgingsjaren van de opleiding indien men twee opleidingsgroepen
na het basisjaar tot één groep zou samenvoegen bij de start van het
tweede opleidingsjaar. Dit is eenmaal met weinig succes uitgeprobeerd
in het eerste jaar waarin de opleiding werd ingericht. Twee groepen
laten samensmelten tot één groep heeft hoe dan ook het nadeel dat
de cursisten de mensen van de andere groep en hun levensgeschiedenissen
niet hebben leren kennen. Dit betekent dus een verlies aan veiligheid
voor de betrokkenen, wat bij het begin van het tweede jaar van de
opleiding intensief werken vereist om opnieuw een veilige groep te
vormen.

\begin{quote}
{}``Toen onze groep samengevoegd werd met een aantal cursisten van
een andere cursistengroep, ontstonden er spanningen. We kenden hen
niet, we wisten niet wie ze waren, we kenden hun achtergrond niet.
Maar vooral hadden we schrik voor onze eigen veiligheid. En daarom
viel het ons moeilijk om hen vertrouwen te schenken. In veel gevallen
stonden we tegenover elkaar. Het heeft zeer lang geduurd alvorens
er opnieuw vriendschap heerste in de groep. Zo heb ik mezelf een paar
weken buiten de groep gehouden. Ik had heel goede vrienden gemaakt
in onze cursistengroep, maar met die nieuwelingen erbij, wilde ik
er niets meer van weten. Ik wilde er niet meer bij horen. Vooral was
ik bang om me kwetsbaar op te stellen, uit vrees dat dit misbruikt
zou worden. En daarenboven had ik het met een van die nieuwkomers
bijzonder moeilijk. Hij had kunnen studeren en daardoor waren er voor
hem poorten opengegaan, terwijl ik nooit de kans had gehad om te studeren.
Ik voelde me minderwaardig tegenover hem, een gevoel dat ik in het
hele basisjaar niet had gehad. Uiteindelijk stelde ik de groep voor
de keuze. Ze hadden te kiezen tussen hem en mij. Toen ben ik bij de
procesbegeleiders geroepen. Het waren soms harde gesprekken. Welk
recht had ik om zoiets te doen? Waarom wilde ik een andere cursist
kansen ontnemen? Uiteindelijk hebben die gesprekken mij vooruit geholpen.''
\end{quote}
Als twee cursistengroepen na het basisjaar samengevoegd worden, is
het bovendien nauwelijks realiseerbaar om voor alle cursisten het
principe te laten gelden dat de tandem van procesbegeleiders uit het
basisjaar de cursisten blijft volgen gedurende de hele opleiding.


\section{Reglementair kader voor cursisten}


\subsection{Afspraken in verband met aanwezigheden}

Bij de aanvang van het basisjaar wordt tijd uitgetrokken om afspraken
te maken en een veilige omgeving te creëren. Dit wordt behandeld in
paragraaf \ref{afspraken-maken} op pagina \pageref{afspraken-maken}.
De meeste afspraken hebben betrekking op een respectvolle en zorgzame
onderlinge omgang tijdens het basisjaar. Maar er wordt ook gestreefd
naar duidelijkheid over de geldende afspraken in verband met afwezigheden.
Deze regels gelden niet enkel voor het basisjaar, maar blijven gedurende
de hele opleiding van kracht.

Het doen naleven van deze regels is een aandachtspunt gedurende de
hele opleiding. De wijze waarop men naar deze naleving streeft, evolueert
naargelang de opleiding vordert. Bij de aanvang van het basisjaar
is een soepele hantering noodzakelijk. Sommige cursisten hebben het
dan nog zeer moeilijk in het omgaan met tijd. Naarmate de opleiding
vordert ziet men dat cursisten hierin vaardiger worden, zodat ze er
beter in slagen deze regels stipter na te leven. Ondanks hun soepele
hantering, worden de regels van op tijd komen en van verwittigen bij
afwezigheid naar de cursist toe benoemd als een evidentie. Het is
enkel in hun toepassing dat ze als een groeiproces worden gehanteerd.
Indien men het naar de cursisten toe zou formuleren als een groeiproces,
zou het veel moeilijker vallen om uiteindelijk uit te komen bij de
evidentie.

De schriftelijke versie van deze regels over afwezigheden, die aan
iedere cursist overhandigd worden, is terug te vinden in bijlage \ref{afwezigheden}
op pagina \pageref{afwezigheden}. Bij het overhandigen van deze regels
legt men aan de cursist uit dat het belangrijk is dat hij ze gedurende
de hele duur van de opleiding bewaart.


\subsection{Huishoudelijke reglement}

Het huishoudelijke reglement voor de cursisten bevat algemene informatie
over de opleiding. Zo wordt er onder meer in toegelicht tot welke
doelgroep de opleiding zich richt en wat de opleiding precies inhoudt.
Ook de voorwaarden om toegelaten te worden tot de achtereenvolgende
fases in de opleiding worden erin opgesomd.

Verder bevat het regels die door de cursisten nageleefd moeten worden
en enkele bepalingen die in het examenreglement geen plaats konden
vinden, maar die toch relevant zijn voor de cursisten. Er bestaat
bijvoorbeeld behoefte aan duidelijkheid omtrent de mogelijkheden van
de opleiding om een cursist uit te sluiten indien hij zich schuldig
maakt aan het belemmeren van de groei van medecursisten of aan het
schenden van de privacy door het naar buiten brengen van levensverhalen
van medecursisten. Duidelijke richtlijnen zijn bijvoorbeeld ook nodig
in die gevallen waarin een cursist dreigt achterop te geraken met
zijn beroepspraktijk.

Tenslotte bevat het huishoudelijke reglement basisinformatie over
een aantal praktische zaken in verband met de opleiding, zodat de
cursist er desgewenst heel wat antwoorden op concrete vragen in kan
vinden.

Het huishoudelijke reglement is opgenomen in bijlage \ref{huishoudelijk-reglement}
op pagina \pageref{huishoudelijk-reglement}.


\subsection{Examenreglement}

Het examenreglement biedt de cursisten duidelijkheid over de wijze
waarop de lesvakken beoordeeld worden en over de manier van examineren.

Voor de opleiding tot ervaringsdeskundige maakt men geen gebruik van
het algemene examenreglement, zoals dat van kracht is in de Centra
voor Volwassenenonderwijs. Er werd specifiek voor de opleiding tot
ervaringsdeskundige een eigen examenreglement ontwikkeld. Gezien het
feit dat de Centra voor Volwassenenonderwijs ten opzichte van het
Ministerie van Onderwijs gelden als de inrichters van de opleiding,
was het noodzakelijk om dit examenreglement te ontwikkelen in samenwerking
en in overleg met deze partners.

Het ontwikkelen van een specifiek examenreglement voor deze opleiding
was bijvoorbeeld noodzakelijk om bij de beoordeling van de cursisten
het aspect ervaringsdeskundigheid mee in rekening te kunnen brengen,
en dit niet enkel tijdens het basisjaar, maar ook gedurende de hele
opleiding en voor alle vakken.

U vindt een kopie van het examenreglement in bijlage \ref{examenreglement}
op pagina \pageref{examenreglement}.


\subsection{Klachtenbehandeling}

Personen die in armoede leven hebben op grond van hun ervaringen uit
het verleden vaak het idee ontwikkeld {}``als je als arme betrokken
bent in een conflict, weet je het wel: je trekt steeds aan het kortste
eind.'' Op grond van deze vroegere ervaringen kunnen cursisten een
grote terughoudendheid aan de dag leggen om een klacht te uiten met
betrekking tot een als onrechtvaardig ervaren situatie en kunnen ze
erg wantrouwig zijn met betrekking tot de onpartijdigheid bij de behandeling
van klachten. Daarom is het van belang dat een opleiding zoals die
voor ervaringsdeskundige, een bijzondere gevoeligheid ontwikkelt voor
het detecteren bij cursisten van klachten en gevoelens in verband
met al dan niet vermeende onrechtvaardige behandelingen, zodat men
er erkenning aan kan geven en er op een informele manier kan op ingaan.

Maar het is tevens belangrijk dat men een bijzondere aandacht besteedt
aan het installeren van een degelijke formele structuur voor klachtenbehandeling.
Sommige cursisten hebben immers vrij snel het gevoel dat er te weinig
aandacht geschonken wordt aan structuren voor participatie en inspraak
door de cursisten en aan structuren waar ze terecht kunnen met klachten
over en conflicten met begeleiders en docenten.

Ondanks die bijzondere gevoeligheden van cursisten uit de opleiding
tot ervaringsdeskundige is het niet aangewezen om te voorzien in een
aparte klachtenbehandelingsstructuur voor deze cursisten. Door het
feit dat de opleiding tot ervaringsdeskundige gestalte krijgt in een
samenwerkingsverband tussen De Link en de instellingen voor volwassenenonderwijs,
kunnen de cursisten immers met eventuele klachten terecht bij de ombudspersoon
van die instellingen. Het komt er voor die instellingen uiteraard
op aan om voor de cursisten van de opleiding tot ervaringsdeskundige
de toegang tot de figuur van de ombudspersoon laagdrempelig te houden.

\newpage


\chapter{\label{cursistenkandidaten}Kandidaat-cursisten}


\section{Inleiding}

De opleiding tot ervaringsdeskundige richt zich tot een specifiek
doelpubliek, namelijk personen die van in de vroege jeugd armoede
en uitsluiting aan den lijve hebben ervaren.

De opleiding richt zich dus niet tot een ruime doelgroep. Hierin verschilt
ze van andere opleidingen in het volwassenenonderwijs, vooral omdat
de gehanteerde toelatingscriteria volledig in de sfeer liggen van
de levenservaring die de kandidaat-cursist heeft opgedaan.

Daarom is het van wezenlijk belang dat deze opleiding duidelijkheid
verschaft over wie zich als kandidaat-cursist kan melden en hoe de
selectie van cursisten in zijn werk gaat. Omdat de opleiding er alle
belang bij heeft zoveel mogelijk terechte kandidaatstellingen te ontvangen,
heeft men van bij de start vanuit de opleiding zelf activiteiten ontwikkeld
in functie van de toeleiding van kandidaat-cursisten. Die toeleiding
is het eerste thema waaraan we in dit hoofdstuk aandacht besteden.


\section{Toeleiding}


\subsection{Toeleidingskanalen}

Voor de toeleiding van kandidaat-cursisten wordt vooral een beroep
gedaan op \emph{verenigingen waar armen het woord nemen}, op de \emph{maatschappelijke
dienstverlening} en op andere \emph{organisaties die actief zijn op
het vlak van armoedebestrijding}. En vanuit deze toeleiders worden
aan De Link over de selectie van kandidaat-cursisten vaak vragen om
bijkomende verduidelijking gesteld. Het gaat dan om vragen, zoals:
hoe men de vereiste dat kandidaat-cursisten over voldoende armoede-ervaring
moeten beschikken, operationaliseert. Wie concreet de selectie doet.
Of men bij de selectie streeft naar een gelijke verdeling tussen cursisten
naar geslacht. Of men een geografische spreiding van cursisten beoogt
of eerder een geografische concentratie. Of cursisten ook aan de opleiding
mogen beginnen indien ze de opleiding vooral als persoonlijke vorming
zien en nog niet weten of ze wel als ervaringsdeskundige willen werken.
Of men als kandidaat ook de tijd krijgt om zijn ervaring in de armoede
in de loop van het basisjaar te verduidelijken. Enzovoort.

De veelheid aan vragen toont duidelijk aan dat het voor toeleiders
niet gemakkelijk is om precies in te schatten wie ze wel en niet naar
de opleiding kunnen doorverwijzen. Dit heeft zeker te maken met het
feit dat het een nieuwe functie en een nieuwe opleiding betreft. Het
hoeft dan ook niet te verbazen dat kandidaat-cursisten vaak terecht
komen bij De Link in de hoop er meer precieze informatie te bekomen
over de opleiding en wie ervoor in aanmerking komt, aangezien de doorverwijzer
hen terzake niet alle inlichtingen kon geven.

Toch hoopt De Link dat toeleiders op termijn in staat zullen zijn
om kan\-di\-daat-cur\-sis\-ten desgewenst meer informatie te geven,
dan hen enkel te signaleren dat een dergelijke opleiding bestaat.
Dat het tijd vraagt vooraleer deze informatie voldoende doorgedrongen
is tot bij alle relevante spelers op het terrein, is normaal. Het
betreft immers een pak informatie over een complexe materie. Toch
is het van groot belang dat de toeleidende instanties over doel en
inhoud van de opleiding en alles wat ermee verband houdt zo goed mogelijk
geïnformeerd zijn, opdat ze kandidaat-cursisten volledig, juist en
duidelijk zouden kunnen inlichten. De behoefte aan precieze informatie
is groot, aangezien potentiële kandidaten graag toetsen of datgene
wat ze zich bij de opleiding voorstellen, ook overeenstemt met de
werkelijkheid en of ze zelf wel beantwoorden aan het gewenste profiel.
En voor sommige kandidaat-cursisten is het een hele drempel die ze
moeten overwinnen, als ze zich rechtstreeks moeten richten tot een
voor hen onbekende organisatie als De Link om de nodige informatie
te bekomen.

Dit alles illustreert het belang van volgehouden informatie- en sensibilisatie-inspanningen
door De Link. In dit verband vervullen de provinciale informatievergaderingen
een belangrijke functie, vermits zij er specifiek op gericht zijn
om toeleidende instanties, kandidaat-cursisten en potentiële kandidaten
uitvoerig te informeren. Maar ook concrete feedback aan doorverwijzende
instanties, bijvoorbeeld over de redenen waarom een kandidaat die
zij hebben doorverwezen niet werd geselecteerd, is heel nuttig om
de doorverwijzers zich een veel preciezer beeld van de opleiding te
laten vormen.

Veel cursisten geven aan dat in hun geval verwijzers een belangrijke
rol gespeeld hebben, niet enkel om hen te informeren over het bestaan
van de opleiding, maar ook om hen ervan te overtuigen dat een dergelijke
opleiding iets voor hen was. Cursisten werden vaak door anderen aangemoedigd:
{}``Dat zal iets voor jou zijn. Dat zal je liggen.'' Ook bij deze
kandidaat-cursist was dit het geval geweest:

\begin{quote}
{}``Ik stond op het punt met een Vlod-opleiding te beginnen, toen
men mij in de instelling, waar mijn oudste dochter verbleef, aansprak
en vroeg of een opleiding tot ervaringsdeskundige niet iets voor mij
zou zijn.''
\end{quote}
Verder geven sommige cursisten aan dat ze eerst wat de kat uit de
boom hebben gekeken en afgewacht hoe het vrienden verliep, die al
met de opleiding begonnen waren. Cursisten moeten vaak heel veel drempels
overwinnen. Niet in het minst de drempel om zich kandidaat te durven
stellen, en zich daardoor naar de buitenwereld te manifesteren als
iemand die een bestaan in armoede heeft gekend en misschien nog kent.

\begin{quote}
{}``Ik had mijn armoede voor de buitenwereld altijd zorgvuldig verborgen
gehouden. Op de plaats van de selectiegesprekken waren nog andere
kandidaat-cursisten. Toevallig waren er ook bij die ik kende. Ze waren
verbaasd dat ook ik kandidaat was voor de opleiding. Ik vond het raar,
maar ik voelde geen schaamte.''
\end{quote}
Ook nadien blijven er heel wat drempels te nemen en moeten cursisten
schrik overwinnen om de stap te zetten en effectief met de opleiding
te beginnen. Later duikt die schrik vaak weer op wanneer ze voor de
examens staan of wanneer in de opleiding met een nieuw vak wordt gestart.


\subsection{\label{provinciale-infovergaderingen}Infovergaderingen voor kandidaat-cursisten
en toeleidende organisaties}

In het kader van de toeleiding van kandidaat-cursisten, worden, voorafgaand
aan het opstarten van een nieuwe cursistengroep, en afhankelijk van
de plaats waar die nieuwe groep zal starten, in een of enkele van
de vijf Vlaamse provincies en/of in het Brussels Hoofdstedelijk Gewest
regionale informatievergaderingen georganiseerd voor alle geïnteresseerde
kandidaat-cursisten en toeleidende organisaties.

Aanvankelijk berustte de organisatie van deze infovergaderingen in
handen van De Link zelf. Maar vrij snel kon met de diverse provincies
en met de Vlaamse Gemeenschapscommissie voor Brussel een akkoord worden
bereikt, waardoor de organisatorische kant van de zaak aan hen werd
overgedragen.

Uit de ervaring van het verleden is gebleken dat het niet vanzelfsprekend
is voor een organisatie als De Link om een volledig zicht te hebben
op alle mogelijke toeleiders uit alle armoedeplaatsen uit heel Vlaanderen.
Toch is het van groot belang dat, wanneer een informatievergadering
voor toeleiders georganiseerd wordt, alle organisaties die potentieel
een rol als toeleider kunnen spelen hierop uitgenodigd worden. Vanuit
het perspectief van organisaties die eventueel over het hoofd gezien
werden, lijkt het immers onbegrijpelijk waarom zij niet uitgenodigd
werden.

Het feit dat afspraken gemaakt zijn met de provincies voor het organiseren
van de regionale infovergaderingen is in deze een verbetering. Hierdoor
kan De Link zich voortaan ten volle concentreren op de inhoudelijke
aspecten van deze regionale informatievergaderingen.

Een infovergadering is niet enkel nuttig in functie van het werven
van kan\-di\-daat-cur\-sis\-ten. Een dergelijke informatievergadering
vervult ook een belangrijke sensibiliserende functie voor het concept
van ervaringsdeskundigheid. Dit is op zijn beurt weer bevorderlijk
voor de acceptatie van de functie van ervaringsdeskundige in het werkveld.
Tijdens deze \emph{infovergaderingen} komt een aantal vaste thema's
aan bod:

\begin{itemize}
\item de visie op armoede als een structureel probleem van sociale uitsluiting,
toegelicht aan de hand van concrete ervaringen uit de recente geschiedenis
van armoedebestrijding in Vlaanderen en de inzichten waartoe deze
hebben geleid;
\item de missing link;
\item ervaringsdeskundigen als onmisbare schakel in de armoedebestrijding;
\item de maatschappelijke behoefte aan een dergelijk model van armoedebestrijding
en het maatschappelijk draagvlak ervoor;
\item de doelstellingen, werkwijze en inhoud van de opleiding tot ervaringsdeskundige
in armoede en sociale uitsluiting;
\item mogelijke praktijkplaatsen voor ervaringsdeskundigen; de verwachtingen
vanuit De Link naar praktijkplaatsen, en het aanbod inzake ondersteuning
waarop praktijkplaatsen een beroep kunnen doen. Naast de ondersteuning
die De Link kan bieden in het kader van de stagebezoeken, kan in uitzonderlijke
gevallen ook een beroep gedaan worden op de vliegende supervisietandem;
\item de selectiecriteria en de gevolgde procedure voor het selecteren van
cursisten die tot de opleiding worden toegelaten.
\end{itemize}
Belangrijk is dat die informatie gegeven wordt in een eenvoudige en
concrete taal. Men moet er zich terdege van bewust zijn dat het niet
enkel om een grote hoeveelheid informatie gaat die kan overrompelen,
maar ook dat de kandidaat-cursisten in veel gevallen een laag zelfwaardegevoel
hebben en een lage scholingsgraad. Kandidaat-cursisten zijn vaak gewend
aan een concreet taalgebruik en zijn het meestal niet gewoon dat een
dergelijke berg informatie op hen afkomt. Dit kan hen eventueel blokkeren,
zodat ze geen vragen meer durven te stellen.

Ook blijkt het nodig te zijn zeer uitdrukkelijk te beklemtonen dat
het project zich richt naar de \emph{groep van de meest uitgeslotenen},
die in de samenleving het minst kansen gekregen hebben van in de kinderjaren.
Toeleidende organisaties blijken immers een manifeste neiging te vertonen
om hun sterkste kandidaten of nieuwe armen naar de opleiding toe te
leiden. Niet passende toeleidingen komen iets vaker voor bij kandidaten
die op een onrechtstreekse manier, dus via toeleiders, werden geïnformeerd
over de inhoud en de doelstellingen van de opleiding. Ze komen iets
minder voor bij kandidaten die zelf aanwezig waren op een informatievergadering
voor kandidaat-cursisten en toeleiders. Dit betekent dus dat de informatie
die op de informatievergaderingen wordt verstrekt, kandidaat-cursisten
relatief goed in staat stelt om zelf te oordelen of ze al dan niet
in aanmerking komen voor de opleiding.


\section{Motivatie}

De motieven van cursisten om aan de opleiding te beginnen kunnen erg
verschillend zijn:

\begin{itemize}
\item {}``Ik help andere mensen die in dezelfde situatie zitten toch al.
Dus wil ik leren om het beter te doen.''
\item {}``Ik vind het een spannend idee dat ik iets ga kunnen doen met
mijn ervaring van sociale uitsluiting.''
\item {}``Er moet echt iets gedaan worden aan die armoede-problematiek.
Ik wil die armoede doen ophouden.''
\item {}``Voor de kinderen: ik wil mijn kinderen beter kunnen steunen.''
\item {}``Voor mezelf: mijn muur is nog te hoog. Het verleden is nog te
dichtbij, en dit maakt me te emotioneel''. Een andere kandidaat-cursist
formuleerde het als volgt: {}``Toen ik voor het eerst van de opleiding
hoorde, was ik direct verkocht. Ik wilde de opleiding in de eerste
plaats voor mezelf volgen. Ik wilde eindelijk echt mezelf zijn. Ik
was het beu om me tegenover de buitenwereld voor te doen als iemand
anders.''
\end{itemize}
Opvallend is het feit dat bijna telkens uit het selectiegesprek eenzelfde
meervoudige motivatie blijkt om zich kandidaat te stellen voor de
opleiding.

Enerzijds worden kandidaat-cursisten gedreven door de overtuiging
dat armoede moet bestreden worden, waarmee dus een \emph{structurele
component} in de motivatie zichtbaar wordt. Anderzijds drukken kandidaat-cursisten
de wens uit om via de opleiding mensen beter te leren helpen, hetgeen
men zou kunnen omschrijven als de \emph{hulpverleningscomponent} uit
de motivatie.

Naast het onderscheid tussen structurele en hulpverleningscomponenten
kan men in de motivatie van cursisten ook een onderscheid maken tussen
maatschappelijke drijfveren en persoonlijke drijfveren.

Heel veel cursisten willen met hun eigen ervaringen wel iets gaan
doen en deze ten dienste stellen van anderen. Dit is de maatschappelijke
dimensie in de motivatie van cursisten. Anderzijds treft men bij de
meeste cursisten ook een persoonlijke dimensie in de motivatie aan.
Ze volgen de opleiding \emph{voor zichzelf}, voor hun eigen groeiproces,
om een diploma te verwerven, om perspectieven te openen op een zinvolle
baan, om voor zichzelf meer ruimte te creëren waarbinnen keuzes mogelijk
worden, om iets te kunnen doen met hun leven.

Overigens voelen kandidaat-cursisten zich geregeld onzeker over de
vraag of de opleiding wel echt iets is voor hen. Zelfs gedurende de
opleiding kan die twijfel blijven verder bestaan: {}``Ik bekijk het
van dag tot dag. Ik zie wel of het iets wordt,'' is een houding die
meerdere cursisten aannemen ten opzichte van de opleiding.


\section{Selectie}

Een uitgeklaard \emph{armoedeconcept} en de communicatie daarover
is niet enkel van belang met het oog op een efficiënte \emph{toeleiding},
het is eveneens essentieel voor een goede \emph{selectie} van de kandidaat-cursisten
die zich voor de opleiding aanmelden.

Daarnaast veronderstelt een goede selectie dat men tevens beschikt
over een goed instrument of een betrouwbare \emph{werkwijze} om zich
een eerste, maar toch betrouwbaar, idee te kunnen vormen over de armoede-ervaring
van de kandidaat-cursist. Welke is de bagage inzake armoede- en uitsluitingservaringen,
waaruit de kandidaat-cursist bij het vervullen van zijn functie zal
kunnen putten? Is de armoede-ervaring van die aard dat ze de kandidaat,
mits het volgen van een opleiding, in staat kan stellen de taak van
tolk en brugfiguur op zich te nemen?

Elke kandidaat-cursist die aan het basisjaar wenst te beginnen wordt
daarom aan een \emph{selectieprocedure} onderworpen. Vooraleer we
deze procedure beschrijven willen we echter even ingaan op de selectiecriteria,
die een poging zijn om te operationaliseren wat onder die armoede
van in de vroege jeugd verstaan moet worden. In het licht hiervan
lijkt het ons verantwoord om nog enkele van de wezenlijke aspecten
van de armoedeproblematiek die De Link voor ogen heeft en die in hoofdstuk
\ref{benadering-van-armoede} uiteengezet werd, op te frissen.


\subsection{De selectiecriteria}

Om de selectie van cursisten zo gericht mogelijk te laten verlopen
en om duidelijk te maken voor wie de opleiding bedoeld is, blijft
De Link herhalen en beklemtonen wat zij precies onder armoede verstaat
en welke facetten het leven van mensen met een ervaring van diepe
armoede en sociale uitsluiting vaak kenmerken.

Deze elementen kunnen namelijk ook aanzien worden als een goede leidraad
bij de selectie van cursisten. Ze helpen om een beeld te krijgen van
de armoederealiteit waarin de kandidaat-cursisten zijn opgegroeid,
zodat vooral die mensen een kans kunnen krijgen in de opleiding die
daadwerkelijk in diepe armoede geleefd hebben en er vaak nog steeds
in leven.


\subsubsection{Armoede-ervaring als hoofdcriterium}

Wil iemand een functie van ervaringsdeskundige kunnen uitoefenen,
dan is een \emph{minimumvereiste} dat die persoon zelf over \emph{uitsluitingservaring
op grond van armoede} beschikt. Ervaringsdeskundigen maken immers
gebruik van die eigen armoede-ervaring in de strijd tegen armoede
en sociale uitsluiting. Ze is zelfs hun \emph{basisinstrument.} Via
een proces van verwerven van inzicht in, en het verwerken van de eigen
armoede-ervaring worden ervaringsdeskundigen tot bekwame beroepskrachten
opgeleid. Verder is ook het proces van toetsen van de eigen armoede-ervaring
aan die van medecursisten, het leren zien van fundamentele gelijkenissen
en het ontdekken van mogelijke verschillen, essentieel. De Link omschrijft
dit proces als het verruimen van de eigen armoede-ervaring.

Gezien het feit dat armoede-ervaring zo centraal staat, is het dus
van essentieel belang dat De Link zo helder mogelijk aangeeft welke
\emph{kijk op armoede} ze precies hanteert, om zodoende vanuit diensten
of vanuit verenigingen waarin armen het woord nemen een goede toeleiding
van kandidaat-cursisten te bekomen. Onder meer worden hiertoe de krachtlijnen
van De Link verspreid en infovergaderingen gehouden voor kandidaat-cursisten
en toeleidende organisaties. Uit de allereerste wervingsfolders voor
de opleiding was blijkbaar niet zo duidelijk op te maken tot welke
doelgroep de opleiding tot ervaringsdeskundige zich precies richtte.
Het feit dat in de folder enkel sprake was van armoede en men het
daarin niet expliciet had over \emph{diepe generatiearmoede}, resulteerde
in een aantal toeleidingen van personen met een eerder beperkte armoede-ervaring.
Deze ervaring accentueerde de noodzaak om de gehanteerde kijk op armoede
heel expliciet te blijven verwoorden.

Ondanks het feit dat armoede onrecht is, ongeacht de vorm waarin het
zich manifesteert, is het toch van belang in het kader van de opleiding
tot ervaringsdeskundige in armoede en sociale uitsluiting aandacht
te hebben voor de onderlinge verschillen tussen de diverse vormen
van armoede.

Vooral het verschil tussen generatiearmoede en zogenaamde nieuwe armoede
is in het kader van de opleiding relevant. Kenmerkend voor nieuwe
armoede is het feit dat deze personen in hun jeugd meestal wel een
aantal kansen gekregen hebben. Maar nadien zijn ze in de armoede terecht
gekomen ten gevolge van een gebeurtenis of een incident. Dit kan bijvoorbeeld
een echtscheiding zijn, werkverlies, aanhoudende gezondheidsproblemen,
schuldenlasten, een faillissement of iets dergelijks. Zo een incident
of gebeurtenis brengt dus een groot verlies met zich mee. En de armoede
die er een gevolg van is, kan deze mensen erg diep tekenen. Vaak durven
ze niet meer participeren in de samenleving of ontbreekt hen daartoe
de kracht en de moed. Nogal eens ziet men dat ze zich erg terugtrekken,
eventueel tot in de extreme vormen van depressie en zelfmoord toe.
Niet altijd vinden ze nog de draagkracht om zulke zware tegenslagen
op een positieve manier het hoofd te bieden. Vaak ook zijn ze niet
zo beslagen in het omgaan met dit soort tegenslagen, omdat ze weinig
kansen hebben gehad om dit te leren.

Hoewel de problematiek van nieuwe armoede dus wel degelijk heel diep
ingrijpt op de betrokkenen, horen nieuwe armen toch niet thuis in
de opleiding tot ervaringsdeskundige. Dit is vooral omdat ze onvoldoende
beginkapitaal aan miserie hebben, waarmee bedoeld wordt: te weinig
bagage uit hun jeugdjaren. Omwille van de grote impact van deze jeugdervaringen
op het hardnekkige voortbestaan van de armoedeproblematiek is het
noodzakelijk dat ervaringsdeskundigen in hun fundamentele rol van
tolk en brugfiguur hiermee moeten kunnen werken.

De Link probeert immers cursisten aan te trekken die behoren tot de
groep van de \emph{meest uitgeslotenen}, die in de samenleving het
\emph{minste kansen} hebben gekregen van in de kinderjaren. Voor de
opleiding worden dus deze meest uitgeslotenen geselecteerd. Hoe meer
ervaring mensen hebben, hoe meer kans dat ze ruim ingezet kunnen worden,
eenmaal ze de opleiding positief doorlopen hebben. Om die reden worden
kandidaten die te weinig uitsluiting kennen van in de vroege jeugd
niet geselecteerd voor de opleiding tot ervaringsdeskundige.

Het belangrijkste selectiecriterium is dus het armoedeverleden van
de kandidaten. Het houdt verband met de gehanteerde visie op armoede
en werd daarom in De Link grondig doorgesproken en na bespreking door
de algemene stuurgroep onderschreven. Samengevat ziet het \emph{profiel
van de cursisten} er op basis van dit \emph{criterium} uit als volgt:

\begin{itemize}
\item Mannen en vrouwen die ervaring hebben met \emph{diepe armoede} en/of
uithuisplaatsing.%
\footnote{In een aanzienlijk aantal levensverhalen van personen die in diepe
armoede leven, speelt een ervaring van uithuisplaatsing een sleutelrol.
Uithuisplaatsing kan dus in een aantal gevallen een belangrijk signaal
zijn voor een diepe uitsluitingservaring met gevolgen voor de binnenkant
van de betrokkene. Dit thema wordt grondig besproken in de hoofdstukken
2 en 3 van het boek \emph{Uit het huis, uit het hart?} \cite{Cir96}.%
} Met diepe armoede wordt bedoeld: meerdere vormen van uitsluiting.
Het betreft dus personen die in de loop van hun leven geconfronteerd
werden met alle mogelijke vormen van uitsluiting op verschillende
vlakken: onderwijs, huisvesting, recht, gezondheidszorg, tewerkstelling.
Een uitsluiting, die zijn gevolgen heeft op de binnenkant van de mens
en dus diens zelfbeeld aantast, en gevoelens van schaamte en schuld
met zich meebrengt. Uitsluiting ook, die zijn effecten heeft op vaardigheden
op het vlak van communicatie, opvoeding, huishouding, enzovoort. Het
betreft vaardigheden die men nodig heeft om maatschappelijk te kunnen
functioneren. Het zijn dus wel degelijk de mensen met de \emph{minste
kansen} die de doelgroep zijn in dit project.
\item Personen met een zware, acute en allesoverheersende verslavingsproblematiek
of met een ernstige en acute psychiatrische problematiek, zelfs indien
ze beantwoorden aan de overige criteria, worden \emph{niet} toegelaten
tot de opleiding. Zolang deze acute problemen geen leefbare oplossing
gevonden hebben, is het voor deze mensen tegenaangewezen om met de
opleiding te starten.
\end{itemize}
Om de functie van ervaringsdeskundige te kunnen uitoefenen is het
dus in eerste instantie nodig dat men over een grote bagage aan uitsluitingservaringen
beschikt. Hoe ruimer de ervaring, hoe groter de kans dat men na de
opleiding in een ruime waaier van uiteenlopende functies binnen de
armoedebestrijding ingezet zal kunnen worden. Daarom kiest De Link
er uitdrukkelijk voor om de voorkeur te geven aan de kandidaten met
de grootste uitsluitingservaring.

Doordat ze kunnen putten uit een \emph{ruime armoede-ervaring} kunnen
de ervaringsdeskundigen na hun opleiding zowel op relationeel-emotioneel
vlak als op de uiterlijke kenmerken van armoede inspelen en heel diverse
en moeilijke situaties herkennen, plaatsen en kaderen. Hierdoor worden
ervaringsdeskundigen experten in de betekenisverlening van armoede.
Een heel belangrijk facet ervan, is dat ze ook in staat zijn de positieve
krachten in hun cliënten te ontdekken. Iedere mens, ook een persoon
die in armoede leeft, bezit positieve krachten, hoewel het niet steeds
eenvoudig is om er appèl op te doen.

Daarom wordt in de selectieprocedure het zichtbaar zijn van positieve
krachten bij een kandidaat-cursist geenszins als een tegenindicatie
beschouwd. Uitsluitingservaring kan deze krachten een eigen inkleuring
geven, ze staat ze zeker niet in de weg. Op grond van deze criteria
en gekoppeld aan het armoede-concept dat door De Link wordt gehanteerd,
kan de \emph{uitsluitingservaring}, waarnaar in de selectie gepeild
wordt, opgedeeld worden in vijf blokken, die in het armoedeconcept
van De Link ook wel als de vijf kloven worden aangeduid:

\begin{description}
\item [een~gekwetste~binnenkant:]schaamte, laag zelfwaardegevoel, wantrouwen,
schuldgevoelens, chaos.
\item [een~tekort~aan~vaardigheden:]in de huishouding, de opvoeding
van de kinderen, de communicatie, de persoonlijke administratie.
\item [een~tekort~aan~kennis~van~de~samenleving~en~haar~kanalen.]~
\item [slechte~behuizing,~slechte~gezondheid,~slechte~financiële~situatie.]~
\item [positieve~krachten:]armen kunnen solidair zijn, willen helpen,
hebben humor, bezitten een enorme draagkracht, willen een perspectief
creëren voor hun kinderen en hebben een zeker besef van het feit dat
armoede een structureel probleem is. Dit drukken ze uit in de wens
dat armoede de wereld uit moet.
\end{description}
Soms wordt de vraag gesteld of De Link zich door middel van het gehanteerde
armoedecriterium niet te sterk richt op stedelijke armoede en daarbij
plattelandsarmoede buiten het gezichtsveld houdt. De kans dat er een
dergelijke selectieve blindheid aanwezig is in het selectieproces,
lijkt toch eerder gering te zijn. Het is immers voldoende duidelijk
dat het in de selectie gehanteerde armoedeconcept, dat een heel centrale
plaats toekent aan bestendigende factoren zoals de gekwetste binnenkant
en de gestoorde hechting, zich richt op diepe armoede, ongeacht of
die zich manifesteert in een stedelijke dan wel in een landelijke
omgeving. Dit belet niet dat het in het kader van de selectieprocedure
nuttig kan zijn om op het niveau van het concrete armoedeverhaal van
kandidaat-cursisten voldoende alert te zijn en zich niet enkel toe
te spitsen op concrete armoede-ervaringen, die typisch zijn voor een
stedelijke omgeving.


\subsubsection{Motivatie en vaardigheden als bijkomende criteria}

Evenwel is niet iedereen die armoede heeft meegemaakt en erdoor getekend
is geschikt voor de functie van ervaringsdeskundige. Iedere functie
stelt een aantal vereisten. Zo blijft bijvoorbeeld iemand die niet
kan luisteren en niet openstaat voor anderen maar best weg uit de
sector van de hulpverlening. Net als voor andere functies zijn dus
ook voor de functie van ervaringsdeskundige een specifieke \emph{motivatie}
en een aantal specifieke \emph{capaciteiten} en \emph{vaardigheden}
vereist. Voor een kandidaat-cursist is het belangrijk dat hij in staat
is deze capaciteiten en vaardigheden te verwerven en te ontwikkelen,
nog niet dat hij ze reeds effectief bezit.

Met het oog hierop is het noodzakelijk dat de kandidaat tijdens de
\emph{selectieprocedure} blijk geeft van:

\begin{itemize}
\item de \emph{bereidheid om de eigen ervaring te verwerken}. Net zoals
dit voor de overige bijkomende selectiecriteria het geval is, gaat
het op het ogenblik van de selectie vooral om een zekere openheid
daartoe, de wil om dit te doen. Het verwerken van de eigen ervaring
wordt het belangrijkste proces uit het basisjaar van de opleiding.
Personen die de eigen ervaringen onvoldoende verwerkt hebben, zullen
die onmogelijk op een zinvolle manier kunnen gebruiken. Of ze zullen
daardoor gedurende hun opleiding nog tegen zo ingrijpende blokkades
aanlopen, dat leren niet meer lukt. Om zijn eigen situatie te kunnen
omschrijven en het aandeel van de verschillende partijen te kunnen
herkennen moet men in staat zijn naar zijn eigen problemen te kijken
en moet men er genoeg afstand van kunnen nemen, zodat men ze een plaats
kan geven.
\item een \emph{bereidheid om van de eigen ervaring gebruik te maken}, zowel
tijdens de opleiding als nadien op de tewerkstellingsplaats. Ook hier
gaat het op het ogenblik van de selectie vooral om een zekere openheid
daartoe. Het is net het doel van de opleiding om de nodige handvatten
mee te geven om dit ook daadwerkelijk te kunnen en dus te leren de
eigen ervaringen efficiënt aan te wenden in een professioneel kader.
Tevens is het van belang dat men zich rekenschap geeft van het feit
dat men, door als ervaringsdeskundige aan te slag te gaan, zichzelf
naar de buitenwereld toe profileert als een persoon met een verleden
van armoede. Dit is geenszins evident, aangezien men vaak schaamte
voelt omwille van zijn armoede. Anderzijds zal het ontschuldigingsproces,
waaraan in de opleiding wordt gewerkt, de voorwaarden helpen scheppen
om die stap te kunnen zetten en met zijn armoedeverleden naar buiten
te treden.
\item de intentie om ook voor het verhaal van anderen open te staan en de
bereidheid om actief te luisteren naar anderen of de wil om hierin
te groeien.
\item onvrede over onrecht dat mensen aangedaan wordt en het geloof in de
mogelijkheid om aan zichzelf en de samenleving te werken. Het houdt
ook in dat men bereid is te geloven in de goede wil van anderen, zoals
hulpverleners, organisaties en beleidsverantwoordelijken, in hun bereidheid
om aanpassingen door te voeren als ze weten wat er in hun aanpak verkeerd
loopt en in de mogelijkheid om samen tot een verandering te komen.
\item respect voor de andere, in het bijzonder ook voor de arme en zijn
gebreken, zodat men zichzelf niet verheven voelt boven de anderen.
\item een minimale vorm van openheid ten opzichte van zichzelf en de eigen
onvolkomenheden. Dit is noodzakelijk om in staat te zijn te leren
inzien wat het eigen aandeel is in de situatie waarin men zich bevindt.
Hierdoor kan men ook de eigen kracht inzetten om een veranderingsdynamiek
op gang te brengen. Wie elk aandeel buiten zichzelf plaatst en enkel
de samenleving als schuldige ziet voor de eigen situatie, zal geneigd
zijn om ook het initiatief voor verandering van anderen te verwachten
en zichzelf passief en afwachtend op te stellen. Die zal ook moeilijk
de motivatie vinden om tijdens het basisjaar doorheen de pijn van
het eigen levensverhaal te gaan.
\end{itemize}
Van belang tijdens de selectie is enkel dat er met betrekking tot
de hierboven genoemde vereisten een zekere \emph{openheid} blijkt.
Het is geenszins de verwachting dat de kandidaat-cursist deze houdingen
en vaardigheden reeds heeft verworven. Het verwerven en leren toepassen
ervan zijn immers de hoofddoelstellingen van de opleiding.

Aangezien in de opleiding het groepsproces een heel belangrijke rol
speelt, is het ook belangrijk dat de kandidaat-cursist beschikt over
de vaardigheid om te \emph{kunnen functioneren in een groep}. Ook
hier geldt vooral dat er aanzetten zichtbaar moeten zijn bij de kandidaat-cursist,
waarop in de opleiding eventueel voortgebouwd kan worden. Toch kan
het zijn dat men een kandidaat-cursist niet toelaat tot de opleiding
omdat hij helemaal nog niet klaar is om te kunnen functioneren in
de groep. Concreet kan dit dan betekenen dat de kandidaat-cursist
zelf nog helemaal niet over de vereiste vaardigheden beschikt. Het
kan evenwel ook betekenen dat die specifieke kandidaat-cursist omwille
van specifieke kenmerken van de cursistengroep in een bepaalde opleidingsplaats,
niet klaar is om aansluiting te kunnen vinden bij die groep, maar
dat hij wel toegelaten kan worden tot de cursistengroep van een andere
plaats. In uitzonderlijke gevallen kan het ook betekenen dat er een
grote kans is dat die specifieke kandidaat-cursist geen aansluiting
zal kunnen vinden bij de procesbegeleiderstandem die in die specifieke
opleidingsplaats de cursistengroep zal begeleiden. Ook in dit laatste
geval bestaat de mogelijkheid dat de kandidaat-cursist wel kan instappen
in een cursistengroep op een andere plaats.


\subsubsection{Schoolse kennis en vaardigheden zijn geen criterium}

Andere kennisinhouden en vaardigheden worden van de kandidaat-cursisten
niet vereist. In de informatiebrochure wordt trouwens uitdrukkelijk
vermeld dat een diploma niet vereist is. Oorspronkelijk stond er eveneens
bij vermeld dat het niet van belang is of men goed kan lezen en schrijven,
omdat daar zo nodig tijdens de opleiding aandacht aan besteed wordt.
Achteraf ervaarden cursisten een dergelijke voorstelling van zaken
wat misleidend, aangezien de beide combineren volgens hen voor sommigen
te zwaar kan zijn en dus niet haalbaar. Daarenboven kwam deze boodschap
bij hen als storend over: ze suggereert immers dat het wel een erg
laag te waarderen opleiding moet zijn, als je er zelfs niet voor hoeft
te kunnen lezen en schrijven.


\subsubsection{Praktisch-organisatorische criteria}

Naast deze \emph{inhoudelijke criteria} spelen nog een aantal \emph{bijkomende
praktisch-organisatorische criteria} een rol bij de \emph{uiteindelijke
samenstelling van de cursistengroepen}.

Zo krijgen de kandidaten die zich reeds het langst als kandidaat-cursist
bij De Link aangemeld hebben, de eerste kans om met de opleiding te
beginnen. Ook wordt ernaar gestreefd een redelijke verdeling tussen
mannen en vrouwen te bereiken, waarbij maximaal 2/3 van de cursisten
in een groep van dezelfde sekse mogen zijn. Eveneens tracht men erover
te waken dat iedereen, die volgens de criteria in aanmerking komt,
evenveel kansen krijgt tot het volgen van een opleiding, ongeacht
vanuit welke streek in Vlaanderen hij afkomstig is.

Verder geldt de regel dat personen die \emph{op het niveau van het
levensverhaal} met elkaar verbonden zijn, niet samen in eenzelfde
cursistengroep aan de opleiding kunnen deelnemen, omdat dit het werken
rond het levensverhaal in de opleiding te zeer kan bezwaren. Het komt
bijvoorbeeld voor dat partners of ex-partners allebei een aanvraag
doen om de opleiding te volgen. In zulke gevallen is het duidelijk
dat de hiervoor genoemde regel van toepassing is, maar eigenlijk wordt
deze regel, als het enigszins mogelijk is, bij voorkeur veel ruimer
ingevuld en vermijdt men best zo veel mogelijk om binnen eenzelfde
groep mensen op te nemen die elkaar kennen vanuit om het even welke
gemeenschappelijke leef- of werksituatie.

Het gegeven dat mensen die elkaar goed kennen dezelfde opleiding volgen
kan een hypotheek leggen op de veiligheid in de groep. Medecursisten
kunnen zich onveiliger voelen vanuit de verwachting dat de bescherming
van hun privacy meer in het gedrang gebracht kan worden, en dat personen
die elkaar goed kennen, gemakkelijker in de verleiding kunnen komen
om ook buiten de lesuren de levensgeschiedenis van medecursisten ter
sprake te brengen. Deze wantrouwige houding kan er op zijn beurt toe
leiden dat cursisten die elkaar goed kennen, door hun medecursisten
meer buiten de groep gehouden worden. Deze effecten kunnen zelfs ook
blijven spelen, zij het in mindere mate, indien deze personen les
volgen in een verschillende cursistengroep.

Anderzijds blijkt uit de praktijk dat hoe dan ook heel wat informatie
vanuit de ene cursistengroep naar de andere overwaait, zelfs zonder
dat een dichte relatie hiervoor verantwoordelijk gesteld kan worden.
Er kunnen heel wat andere mogelijke redenen aangehaald worden waarom
cursisten uit verschillende groepen elkaar zien en onder elkaar ervaringen
over de opleiding uitwisselen. Op zich hoeft dit niet negatief te
zijn, zolang men de afspraken inzake veiligheid en respect naleeft.
Zolang dit met andere woorden niet in een negatieve spiraal terecht
komt.

Wanneer het echt partners betreft, kunnen er zich ook gevolgen voor
de thuissituatie voordoen. Binnen cursistengroepen doen zich namelijk
geregeld momenten van spanning voor. Indien partners in dezelfde cursistengroep
zijn ondergebracht kan dit ertoe leiden dat de breuklijn van die spanning
in de groep tussen hen beide loopt. Spanning in de groep wordt in
dat geval mee naar huis genomen als een spanning tussen partners.

Indien beide partners les volgen in een andere cursistengroep, komt
het soms voor dat beide partners aan eenzelfde lesinhoud een tegengestelde
betekenis geven en er tegengestelde gedragsconsequenties aan vastkoppelen.
Meer kennis en groei kunnen in dit geval leiden tot een controversieel
effect: meer verwarring.

Zelfs wanneer het geen partnerrelaties betreft, is het niet aangewezen
om voor een cursistengroep een groot aantal cursisten te selecteren
die elkaar kennen vanuit een gemeenschappelijke leef- of werksituatie.
Dit kan aanleiding geven tot gelijksoortige onveiligheidssituaties
als die welke men met partners in een cursistengroep kan krijgen.
Het kan ook leiden tot grote spanningen in de groep, die teruggaan
op zaken uit het verleden, en die daardoor in de opleiding veel moeilijker
te hanteren vallen dan spanningen die ontstaan naar aanleiding van
incidenten in de opleiding zelf.


\subsection{De selectieprocedure}

Tijdens de selectieprocedure wordt bij de kandidaat-cursisten in de
eerste plaats gepeild naar het aanwezig zijn van armoede-ervaring.
Dit wil zeggen dat de kandidaat-cursist moet scoren op de hiervoor
vermelde vijf armoedekloven. Ondanks de geleverde inspanningen om
daarin zo duidelijk mogelijk te zijn, blijkt het in de praktijk niet
steeds eenvoudig te zijn om deze lijn zuiver te houden bij doorverwijzers.
Het is in de praktijk zelfs geen sinecure om met iedereen die bij
de selectieprocedure betrokken is, een uniforme praktische toepassing
van het armoedeconcept te blijven hanteren. Concreet kan het bijvoorbeeld
moeilijk zijn om uit te maken of een kandidaat al dan niet voor de
opleiding in aanmerking komt, wanneer men een minder goed zicht kan
krijgen op sommige dimensies van de armoedesituatie van de betrokkene,
wanneer het met andere woorden niet zo duidelijk is of de betrokkene
wel voldoende scoort op alle vijf de armoedekloven. Soms valt het
bijvoorbeeld zelfs moeilijk te achterhalen of de betrokken kandidaat
uit de generatiearmoede komt en in zijn jeugd wel degelijk financiële
armoede heeft gekend en moet men zich bij de selectie noodgedwongen
laten leiden door het onvolledig beeld dat men zich van de kandidaat
heeft kunnen vormen op het gebied van de verschillende kloven.

De selectieprocedure heeft niet enkel tot doel een \emph{beter zicht
te krijgen op de kandidaat-cursisten} en een \emph{gemotiveerde beslissing
over het al dan niet toelaten van de kandidaten tot het basisjaar}
mogelijk te maken. Ze is ook een extra instrument om de kandidaten
te informeren over de mogelijke inhoud van een baan als ervaringsdeskundige,
over de inhoud van de opleiding, over leertraject en methodiek ervan,
enzovoort.

Het moet voor de kandidaat ook duidelijk zijn dat hij op elk moment
kan passen voor de opleiding en dat hij zich dus om het even wanneer
kan terugtrekken, zelfs nog vooraleer de opleiding van start gaat,
ook al was hij op basis van de selectie tot die opleiding toegelaten.

De selectie-procedure omvat \emph{drie stappen}. Maar voorafgaand
daaraan was er uiteraard de kandidaatstelling. Dit wil zeggen dat
De Link in kennis gesteld werd door de kandidaat-cursist zelf of door
een zogenaamde toeleider - een dienst, een organisatie waar armen
het woord nemen, enzovoort - dat de betrokkene kandidaat is om de
opleiding te volgen. Kandidaatstellingen gebeuren bijvoorbeeld naar
aanleiding van de informatievergaderingen die De Link organiseert
voor toeleiders en kandidaat-cursisten. Maar naarmate het bestaan
van de opleiding beter bekend wordt, komen steeds vaker spontane kandidaturen
binnen. De mond aan mond reclame bij personen die in armoede leven
werkt dus blijkbaar ook als een belangrijk toeleidingskanaal.

De \emph{selectieprocedure} verloopt als volgt:

\begin{itemize}
\item Alle kandidaat-cursisten vullen een \emph{vragenlijst}%
\footnote{zie paragraaf \ref{eigenlijke-vragenlijst} van bijlage \ref{vragenlijst}
op pagina \pageref{eigenlijke-vragenlijst}%
} in. Soms wordt die hen thuis toegestuurd, soms hebben ze die mee
gekregen ter gelegenheid van een informatievergadering, maar soms
krijgen ze er pas een exemplaar van, terwijl ze hun beurt voor het
selectiegesprek afwachten. De vragenlijst werd samengesteld rekening
houdend met verschillende kenmerken van armoede. De vragen betreffen
dus aspecten van de geschiedenis van de kandidaat-cursist. Een ingevulde
vragenlijst geldt als voorwaarde om naar de volgende stap in de procedure,
het selectiegesprek, te kunnen gaan.
\item Met behulp van de ingevulde vragenlijst als leidraad worden de \emph{selectiegesprekken}
gevoerd. De kandidaten worden steeds door een tandem van een opgeleide
deskundige en een ervaringsdeskundige geïnterviewd.
\item Het \emph{selectiecomité beslist} over de kandidatuur op basis van
de \emph{selectiecriteria}.
\end{itemize}
In de beleving van kandidaat-cursisten duurt heel deze selectieprocedure,
vertrekkend vanaf de provinciale informatievergaderingen, waarop ze
hun interesse kunnen laten blijken, over de vragenlijst en het selectiegesprek
tot aan het tijdstip, waarop ze uiteindelijk op de hoogte worden gesteld
van de beslissing van het selectiecomité, ontzettend lang. Tussen
iedere stap in de procedure ligt er in hun beleving heel veel tijd,
terwijl ze op hete kolen zitten: voor hen heeft de opleiding de betekenis
van een nieuwe of misschien wel eerste kans in hun leven. En dan is
elke dag wachten er één te veel. Kandidaat-cursisten ervaren deze
procedure ook als behoorlijk zwaar, ondanks het feit dat veel voorzorgen
genomen worden om het gebeuren veilig te houden en men de kandidaten
inlicht dat ze over hun verleden slechts dat hoeven te vertellen wat
ze zelf wensen prijs te geven.


\subsubsection{De kandidaatstelling aan de hand van de vragenlijst}

Kandidaat-cursisten die een van de \emph{infovergaderingen}, die per
provincie worden georganiseerd, bijwoonden en eraan denken hun kandidatuur
voor de opleiding te stellen kunnen bij het einde van de vergadering
een \emph{vragenlijst voor kandidaat-cursisten} meenemen. Ook vertegenwoordigers
van toeleidende organisaties kunnen exemplaren van de vragenlijst
meenemen voor mogelijke geïnteresseerden.

De vragenlijst is een belangrijk instrument wegens verschillende redenen.
Hij zet een proces in gang dat in het basisjaar zal worden voortgezet.
Hij is de leidraad voor het selectiegesprek en bakent ook de gespreksonderwerpen
voor dit gesprek af. Het selectiegesprek begeeft zich namelijk niet
buiten de onderwerpen van de vragenlijst. De vragenlijst is zelf echter
geen selectie-instrument. Hij biedt mogelijke kandidaat-cursisten
wel de mogelijkheid om zich op eigen tempo mentaal in te stellen op
de thema's die erin aan bod komen en zich voor te bereiden op het
selectiegesprek, waarin de behandelde thema's eveneens aan bod zullen
komen.

De vragenlijst bevat thema's die verband houden met de diverse aspecten
van armoede. Naar aanleiding van het invullen van deze vragenlijst
wordt de kandidaat-cursist gedwongen om naar zijn eigen armoede-ervaring
te kijken en na te denken over zijn verleden. Daardoor wordt eigenlijk
al op dat moment een begin gemaakt met een proces dat gedurende de
hele opleiding erg centraal zal staan. Zelfs deze eerste en eerder
afgebakende stap in dit proces kan veel moeite en energie vergen.
En het betreft helemaal geen uitzonderingsgeval, indien de kandidaat-cursist
meerdere maanden blijkt nodig te hebben voor het invullen van de vragenlijst.

Een kandidatuur wordt als officieel aanzien van zodra een kandidaat-cursist
een ingevulde vragenlijst heeft teruggestuurd naar De Link. Kandidaten
die een ingevulde vragenlijst hebben teruggestuurd, worden uitgenodigd
voor een selectiegesprek. Uit het feit dat er vanaf het begin een
groot aanbod was van kandidaat-cursisten, blijkt ongetwijfeld dat
de opleiding beantwoordt aan een duidelijke behoefte.

In principe wordt ernaar gestreefd om cursisten van over heel Vlaanderen
aan te trekken. In de aanvangsfase van het project bleek het in de
praktijk evenwel niet zo gemakkelijk om ook kandidaat-cursisten te
vinden in het Brusselse, vooral omwille van de taal.


\subsubsection{De selectiegesprekken}

Elke kandidaat-cursist van wie De Link een ingevulde vragenlijst terugkrijgt
wordt uitgenodigd voor een selectiegesprek. Deze gesprekken kunnen
op hetzelfde ogenblik op verschillende lokaties plaats hebben.

Het is belangrijk om voldoende aandacht te besteden aan het \emph{onthaal}
van de kandidaten. Hen verzorgen met een tas koffie of een glas water
kan hen helpen om zich wat meer op hun gemak te voelen. Maar het onthaal
moet vooral ook een sfeer van \emph{respect} voor de kandidaten kunnen
uitstralen. Ondanks een leven vol miserie toch de moed opbrengen om
de opleiding te willen volgen, en om op die manier bij te dragen aan
de strijd tegen de armoede en daarin een uitgesproken engagement op
te nemen, is een diep respect meer dan waard.


\paragraph{Vorm: in tandem}

De gesprekken worden steeds gevoerd door een \emph{tandem van een
ervaringsdeskundige met een opgeleide deskundige}. Bij voorkeur betreft
het de procesbegeleiders van de betrokken opleidingslokatie, op voorwaarde
dat ze reeds voldoende ervaring hebben met de opleiding. Dit biedt
de toekomstige cursisten en de procesbegeleiders de gelegenheid tot
een eerste wederzijdse kennismaking. Verder biedt dit het voordeel
dat de procesbegeleiders reeds van bij de start van de opleiding over
wat achtergrondinformatie over de cursist beschikken. Tijdens de selectiegesprekken
is het de taak van de procesbegeleiders om de gesprekken te leiden
en verslag te nemen. Het is zeer belangrijk dat wie selectiegesprekken
voert met kandidaat-cursisten goed uitgerust is en een frisse geest
heeft.

Indien de procesbegeleiders nieuw zijn in hun functie, verdient het
de voorkeur dat de selectiegesprekken gevoerd worden door personen
die al een ruime ervaring opgedaan hebben binnen De Link, zoals bijvoorbeeld
door de vliegende supervisietandem of door een andere ervaren procesbegeleider
samen met een ervaren ervaringsdeskundige. Ook sommige ervaren procesbegeleiders
kunnen er de voorkeur aan geven om niet zelf de selectiegesprekken
te doen, zodat ze onbevooroordeeld met hun groep van start kunnen
gaan.

Wanneer de vliegende supervisietandem de selectiegesprekken heeft
gevoerd, is het wel belangrijk dat iemand van de betrokken opleidingslokatie,
bijvoorbeeld de lokale opleidingscoördinator, kan aanwezig zijn op
de vergadering van het selectiecomité, zodat hij een duidelijk zicht
heeft op de overwegingen die leiden tot het al of niet selecteren
van een bepaalde cursist. De kans is namelijk groot dat men achteraf
door kandidaat-cursisten zal aangesproken worden om toelichting te
verstrekken bij de beslissingen van het selectiecomité. Bovendien
is het noodzakelijk dat men de gemaakte selectie aftoetst bij de procesbegeleiders,
omdat er zich onverenigbaarheden kunnen voordoen. Zo kan bijvoorbeeld
iemand van de geselecteerde cursisten een voorgeschiedenis hebben
gehad met een procesbegeleider, waardoor hij met die procesbegeleider
geen optimale kansen zou krijgen in de opleiding. In zo een geval
is het aangewezen dat de geselecteerde kandidaat de opleiding in een
andere lokatie kan volgen.


\paragraph{Inhoud: levensgeschiedenis}

Inhoudelijk spitst het selectiegesprek zich vooral toe op de levensgeschiedenis
van de kandidaat-cursist en soms ook wat op diens motivatie om met
de opleiding van start te gaan.

De \emph{inhouden} met betrekking tot de levensgeschiedenis van de
kandidaat-cursist die tijdens de \emph{selectiegesprekken} aan bod
komen, zijn in principe dezelfde als die welke in de \emph{vragenlijst}
behandeld werden. Paragraaf \ref{inhouden-selectiegesprek} van bijlage
\ref{vragenlijst} bevat op pagina \pageref{inhouden-selectiegesprek}
een geheugensteuntje in verband met de inhouden die tijdens een selectiegesprek
zeker aan bod moeten komen. Een inhoudelijke begrenzing, gebaseerd
op de inhouden van de vragenlijst voor kandidaat-cursisten, maakt
het de kandidaten mogelijk zich enigszins een beeld te vormen van
datgene waaraan ze zich tijdens het selectiegesprek kunnen verwachten,
en er zich desgewenst wat op voor te bereiden. Het biedt hen ook een
zekere veiligheid, aangezien er de verzekering is dat onderwerpen
die niet aan de orde waren in de vragenlijst, en die misschien wel
erg gevoelig kunnen liggen, ook niet plots zullen opduiken in de loop
van het selectiegesprek. Ondanks deze voorzorgen kan een selectiegesprek
door een kandidaat-cursist als heel zwaar beleefd worden. Uiteindelijk
wordt hem gevraagd om een heel stuk uit zijn verleden te vertellen
aan twee vreemde mensen die daar voor hem zitten.

Overigens is ook dit selectiegesprek, net als het invullen van de
vragenlijst voor kandidaat-cursisten, een aanleiding om reeds een
start te maken met processen die gedurende de opleiding, en zeker
in het basisjaar, erg centraal zullen komen te staan. Daarom is het
belangrijk dat gedurende het basisjaar een aantal thema's uit de selectie
op geregelde tijdstippen opnieuw ter sprake gebracht wordt, zodat
de inhoud ervan bij cursisten stilaan meer binnen kan komen en meer
concreet kan worden. De thema's uit het selectiegesprek, waaraan tijdens
het basisjaar bijzondere aandacht besteed moet worden zijn opgenomen
in paragraaf \ref{inhouden-selectie-vooropleiding} van bijlage \ref{vragenlijst}
op pagina \pageref{inhouden-selectie-vooropleiding}.


\paragraph{Doel}

\emph{Het doel van de selectiegesprekken is na te gaan of de betrokken
kandidaat over voldoende persoonlijke ervaring met sociale uitsluiting
beschikt}. Daarbij valt het op dat sommige kandidaat-cursisten al
behoorlijk goed in staat zijn om daartoe de relevante informatie uit
de eigen geschiedenis ter sprake te brengen. Anderen daarentegen nog
helemaal niet. Dit betekent niet dat de selectietandem dan geen zicht
kan krijgen op de mogelijke armoede-ervaring van de betrokken kandidaat.
De antwoorden op de vragenlijst bevatten immers steeds belangrijke
aanwijzingen voor de mate waarin de betrokken kandidaat over voldoende
uitsluitingservaring beschikt. De antwoorden op de vragen naar een
plaatsingsverleden bij de kandidaat of diens ouders en op de vraag
naar contacten met instituties als gevangenis, psychiatrie, OCMW,
jeugdrechtbank, deurwaarder zijn vaak richtinggevend voor een eerste
beeld, zodat tijdens het gesprek op een actieve wijze nagegaan kan
worden in hoeverre dit eerste beeld beantwoordt aan de werkelijkheid.

Tijdens het gesprek gaat men vooral op zoek naar \emph{indicaties}
voor \emph{}de aanwezigheid bij de kandidaat van een zware problematiek
van \emph{armoede} \emph{en sociale uitsluiting van in de kinderjaren}.
Dit soort armoede staat nergens formeel geregistreerd. Ze kan dus
enkel ingeschat worden door wie er voldoende mee vertrouwd is en voldoende
kan aanvoelen welke gevolgen het uitsluitingsverleden gehad heeft
op de gevoelens, de kennis en de vaardigheden van de betrokken kandidaat.
Toch zijn er ook een aantal gemakkelijker te grijpen elementen, die
een eerste indruk van het aanwezig zijn van een armoedeproblematiek
kunnen versterken. Onder meer het bestaan van een plaatsingsverleden
en barsten of breuken in de relatie met de eigen ouders zijn vaak
sterke symptomen voor diepe armoede.

Daarentegen, wanneer de ouders van de kandidaat-cursist behoren tot
een hoge sociale klasse, of indien de ervaring van die kandidaat betrekking
heeft op nieuwe armoede, zijn dit sterke aanwijzingen voor het feit
dat de betrokken kandidaat niet beantwoordt aan het profiel dat men
voor de deelnemers aan de opleiding tot ervaringsdeskundige voor ogen
heeft.

Voor een aantal kandidaten kan ook het feit dat ze geen enkele opleiding
hebben genoten gelden als een belangrijke aanwijzing voor een problematiek
van diepe armoede. Maar ten gevolge van de huidige langere leerplicht
is dit opleidingscriterium voor de jongere kandidaat-cursisten een
veel minder eenduidig criterium, in die zin dat het behaald hebben
van een diploma of getuigschrift niet noodzakelijk armoede-ervaring
moet uitsluiten.

Op basis van de gesprekken worden kandidaat-cursisten onderverdeeld
in drie groepen:

\begin{itemize}
\item Kandidaten, waarvan na het gesprek reeds duidelijk is dat ze omwille
van hun armoedeverleden zeker in aanmerking komen voor het starten
van de opleiding.
\item Kandidaten die zeker niet in aanmerking komen voor de opleiding, omdat
ze niet beantwoorden aan het cursistenprofiel. Dit kan zijn omdat
ze duidelijk geen ervaring hebben met armoede van in de kinderjaren,
of omdat er een duidelijke verslavingsproblematiek of een ernstige
psychiatrische problematiek aanwezig is.
\item Kandidaten wiens kandidatuur nog verder in beraad wordt gehouden,
omdat het ook na het gesprek nog niet onmiddellijk duidelijk is of
de betrokken kandidaat beantwoordt aan het profiel inzake armoede-ervaring
dat men voor cursisten voor ogen heeft.
\end{itemize}
Het selectiegesprek neemt ongeveer een half uur tot drie kwartier
in beslag. De ervaring leert dat een duur van drie kwartier het meest
aangewezen is. Dit brengt meer rust in het gesprek, wat belangrijk
is voor de kandidaat-cursist. Maar ook voor de leden van de tandem,
die het gesprek voert, is dit gunstig omdat ze door deze grotere rust
beter in staat blijven om de sollicitatiegesprekken tot op het einde
op een ernstige manier te doen en dus elke kandidaat op een gelijke
manier te behandelen.


\paragraph{Gevolg}

Hoewel het niet steeds zo eenvoudig ligt om op basis van de antwoorden
op de schriftelijke vragenlijst en op basis van een gesprek van een
half uur tot drie kwartier zich een besluit te vormen betreffende
de armoede-ervaring van de betrokken kandidaat, wordt het in veel
gevallen in de loop van het gesprek toch wel duidelijk of een kandidaat
al of niet in aanmerking komt, ook voor de kandidaat-cursist zelf.
In de gevallen waarin duidelijk is dat een kandidaat niet in aanmerking
komt voor de opleiding, wordt ervoor gekozen om dit ook \emph{onmiddellijk}
mee te delen aan de kandidaat. Dit maakt het mogelijk om de beslissing
wat te motiveren en toe te lichten, waardoor de weigering voor de
kandidaat beter te begrijpen valt. Het biedt ook de kans om eventueel
samen met de kandidaat te zoeken naar andere meer aangepaste opleidingsmogelijkheden
en hen daarover wat informatie te geven.

In de meeste gevallen is een weigering gebaseerd op een tekort aan
uitsluitingservaring bij de kandidaat. De vraag of uit de aanwezige
uitsluitingservaringen ook een verstoorde hechting kan blijken is
in dit verband vaak van cruciaal belang. Het is namelijk door het
bestaan van deze gekwetste binnenkant dat pogingen om te ontsnappen
aan de armoede, die van generatie op generatie wordt overgedragen,
mislukken. Waar ieder individu in zijn levensgeschiedenis in meerdere
of mindere mate geconfronteerd wordt met uitsluiting, wordt uitsluiting,
die niet kan opgevangen worden binnen de zekerheid van een goede basishechting,
ondraaglijk diep en daarom van een andere orde. Aangezien het net
het gebrek aan voeling is met hoe diep armoede wel wortelt, die de
klassieke armoedebestrijding parten speelt, is het voor ervaringsdeskundigen,
die hun eigen armoede-ervaring als een sleutelinstrument in de armoedebestrijding
inzetten, allernoodzakelijkst om vanuit eigen ervaring voldoende kennis
te hebben van deze fundamentele uitsluiting.

Voor de volledigheid dienen we hierbij aan te stippen, dat het niet
zo is, dat in elk geval een verstoorde hechting moet blijken, wil
een kandidaat in aanmerking komen voor de opleiding. In sommige gevallen
stelt men vast dat de kern van een diepe uitsluitingservaring zich
niet situeert binnen het gezin van herkomst van de kandidaat-cursist,
maar wel terug te voeren is tot een uitsluiting van het gezin van
herkomst als geheel, waarbij dit gezin volkomen geïsoleerd komt te
staan en rondom zich geen enkele steun meer vindt. Ook wie in een
dergelijke context moet opgroeien wordt tot in het diepste van zijn
wezen gekwetst en komt dus zonder twijfel in aanmerking voor de opleiding.

Voor kandidaten wiens kandidatuur in beraad wordt gehouden situeren
de twijfels van de selectietandem zich meestal rond de volgende twee
vragen: heeft de kandidaat wel voldoende uitsluitingservaring? En
heeft hij nu reeds voldoende kansen om door het basisjaar te komen?
Al deze twijfelgevallen worden uitvoerig besproken in het selectiecomité,
waarin alle tandems die de selectiegesprekken gevoerd hebben, samen
zitten.

Het is belangrijk dat de kandidaten onmiddellijk een realistische
datum meegedeeld krijgen, waarop de \emph{uiteindelijke beslissing}
bekend zal zijn. De kandidaten moeten eveneens geïnformeerd worden
over:

\begin{itemize}
\item de criteria van de beslissing;
\item het tijdstip van de beslissing;
\item de procedure die gehanteerd wordt ingeval er twijfel bestaat over
het al dan niet toelaten van een kandidaat tot de opleiding;
\item het tijdstip waarop de beslissing hen schriftelijk zal worden meegedeeld;
\item de naam van de vaste contactpersoon en het adres en het telefoonnummer
waarop die bereikt kan worden ingeval er vragen zouden zijn of een
betwisting omtrent de genomen beslissing.
\end{itemize}
Deze informatie moet schriftelijk op het einde van het gesprek aan
de kandidaat meegegeven worden. Dat ze een persoon aangewezen krijgen
tot wie ze zich na de beslissing eventueel kunnen richten voor bijkomende
info en toelichting is wezenlijk. Het is goed dat deze laatste taak
voor alle kandidaten in een bepaalde opleidingslokatie door een en
dezelfde persoon wordt opgenomen, zodat alle kandidaten een gelijke
en consistente toelichting kunnen krijgen.


\subsubsection{De zitting van het selectiecomité}

In het selectiecomité worden alle tandems die selectiegesprekken hebben
gevoerd samengebracht. Ook de algemeen opleidingscoördinator maakt
er deel van uit. Een dergelijke \emph{deliberatievergadering} is erg
intensief voor alle betrokkenen.


\paragraph{Beslissingsproces}

Bij de start van de vergadering brengt de algemeen opleidingscoördinator
nog eens de gehanteerde selectiecriteria in herinnering. Daarna vangt
de \emph{bespreking van de kandidaturen} aan, aan de hand van de voorlopige
indeling in drie groepen, zoals die aan het einde van de selectiegesprekken
opgemaakt werd door de tandems die de selectiegesprekken gevoerd hebben.

Na het einde van elk selectiegesprek werd door de selectietandem immers
reeds een voorlopige beslissing genomen in verband met de vraag of
de betrokken kandidaat al dan niet tot de opleiding toegelaten kan
worden. De voorlopige beslissingen betreffende de kandidaten, voor
wie er volgens de selectietandems \emph{geen onduidelijkheid} bleef
bestaan over de vraag of ze al dan niet toegelaten kunnen worden tot
de opleiding, komen eerst aan bod. Per kandidaat wordt de voorlopig
genomen beslissing toegelicht en verantwoord. Doorgaans worden deze
beslissingen door het comité bekrachtigd.

De kandidaturen, die door de tandems \emph{nog in beraad} werden gehouden,
komen nadien aan bod. Zij worden uitgebreid besproken. Bij die bespreking
kan ook informatie worden ingebracht, die door leden van het selectieteam
met instemming van de betrokken kandidaat buiten de selectiegesprekken
bekomen werd. In veel gevallen betreft het dan bijkomende informatie
die via de toeleidende organisatie verkregen wordt. Soms nemen die
na het gesprek contact op met iemand van het selectieteam. Maar ook
relevante informatie die via andere kanalen werd bekomen, kan ingebracht
worden. Deze \emph{aanvullende informatie} blijkt ernstig mee te wegen
op de uiteindelijke beslissing. Bij twijfel is het aangewezen zelfs
actief op zoek te gaan naar meer informatie en zo nodig kan de kandidaat-cursist
gevraagd worden om nogmaals op gesprek te komen. Maar uiteindelijk
wordt ook over deze kandidaten beslist.

Wie na deliberatie ook nog in aanmerking blijkt te komen voor de opleiding
kan ofwel toegelaten worden, of kan, indien de groep reeds volzet
is, verwezen worden naar de wachtlijst. Personen op de wachtlijst
kunnen alsnog geselecteerd worden in de plaats van geselecteerde kandidaten,
in het geval die toch nog afhaken en niet met de opleiding starten
of de opleiding om een of andere reden heel vlug moeten stoppen. In
beginsel kunnen er, als er plaatsen vrij komen, nog nieuwe cursisten
aansluiten bij een in september gestarte groep tot aan de kerstvakantie.
Na dit tijdstip wordt nagegaan of het gezien het proces van de betrokken
groep, nog wel haalbaar is om nog nieuwe cursisten in die groep te
integreren. Verder genieten kandidaat-cursisten op de wachtlijst prioriteit
bij de start van een volgende opleiding.

Wie na deliberatie toch niet in aanmerking blijkt te komen wordt bij
de niet-geselecteerden gevoegd.


\paragraph{Gevolggeving}

Alle kandidaten worden schriftelijk op de hoogte gebracht van de \emph{uiteindelijke
beslissing van het selectiecomité}.

Niet geselecteerde kandidaten worden op de hoogte gebracht via een
\emph{gepersonaliseerde brief}, geschreven door de opgeleide deskundige
van de tandem die met hen het sollicitatiegesprek gevoerd heeft. Men
let er daarbij op dat iedereen gelijktijdig op de hoogte gebracht
wordt om te vermijden dat er wrevel zou ontstaan rond het feit dat
bijvoorbeeld geselecteerden eerder op de hoogte gebracht zouden zijn.
Een beslissing om een kandidatuur niet te weerhouden en een kandidaat
niet toe te laten tot het basisjaar wordt steeds gemotiveerd. In veel
gevallen wordt ook een mogelijk alternatief gesuggereerd. In de mate
van het mogelijke gebeurt het suggereren van een alternatief trouwens
reeds tijdens of bij het einde van het selectiegesprek.

Geselecteerde kandidaten worden op de hoogte gebracht via een \emph{algemene
brief} van de algemeen opleidingscoördinator. Ook de kandidaten die
op een wachtlijst werden geplaatst krijgen een \emph{aangepaste brief}
vanwege de algemeen opleidingscoördinator.

Men moet vermijden dat de kandidaten al te lang moeten wachten vooraleer
ze de uiteindelijke beslissing vernemen. Wachten is niet alleen stresserend
omwille van de spanning, het kan de geselecteerde cursisten ook in
de problemen brengen. Wie aan de opleiding mag beginnen moet immers
nog voldoende tijd kunnen vinden om oplossingen te zoeken voor allerlei
praktische problemen, zoals bijvoorbeeld het regelen van een opvang
voor de kinderen tijdens de opleidingsdagen.


\paragraph{Twijfels, betwistingen en foutieve inschattingen}

Hoewel veel zorg besteed wordt aan de selectie, komt een \emph{weigering}
in sommige gevallen toch hard aan voor de kandidaat. Vooral in twijfelgevallen,
waarin het selectiecomité uiteindelijk toch beslist de kandidaat niet
toe te laten, kan dit moeilijk liggen. Niet alleen omdat de gronden
waarop het selectiecomité zich moet baseren om uiteindelijk de knoop
door te hakken minder uitgesproken zijn, -~de selectietandem had
een beslissing omtrent de kandidaat immers om die reden in beraad
gehouden~- maar ook omdat bij een schriftelijke motivering de kans
om in dialoog de beslissing nader toe te lichten ontbreekt. Daarbij
komt nog dat de kandidaat vaak zeer veel hoop gesteld had op deze
\emph{unieke kans} en die plots weer ziet verdwijnen.

Vragen omtrent de genomen beslissingen worden doorgestuurd naar de
vaste contactpersoon. Op die manier is voorzien in de mogelijkheid
van het bekomen van aanvullende informatie voor wie niet geselecteerd
werd. Zelfs naar aanleiding van een dergelijk contact kan men soms
nog aanvullende informatie bekomen over de kandidaat-cursist, die
ertoe kan leiden dat met betrekking tot die persoon een nieuw deliberatieoverleg
plaats vindt. In die zin kan men stellen dat er een mogelijkheid bestaat,
zij het een niet geformaliseerde, om in beroep te gaan tegen de genomen
beslissing. In elk geval blijft elke afgewezen kandidaat vrij om zich
bij een nieuwe selectieronde opnieuw kandidaat te stellen voor de
opleiding.

In \emph{twijfelgevallen} kan zich ook de situatie voordoen dat het
selectiecomité een kandidaat ten onrechte tot de opleiding toelaat.
En zo kan het gebeuren dat gedurende het basisjaar zichtbaar wordt
dat een bepaalde kandidaat ondanks onvoldoende uitsluitingservaring
toch doorheen de selectie is geraakt en werd toegelaten tot de opleiding.
Indien dit vastgesteld wordt, dan kan de kandidaat niet de toelating
krijgen om aan de opvolgingsjaren van de opleiding te beginnen. Iedere
cursist die aan de opvolgingsjaren begint moet tijdens de selectie
of uiterlijk gedurende het basisjaar immers blijk gegeven hebben van
voldoende uitsluitingservaring en van de bereidheid om die in het
werk als ervaringsdeskundige te gebruiken. Een uitsluiting van een
kandidaat op deze gronden in de loop van of aan het einde van het
basisjaar kan bij de betrokkene hard aankomen. Het criterium \emph{voldoende
uitsluitingservaring} kan men immers niet halen door goed zijn best
te doen, terwijl al de andere leerdoelen uit het basisjaar door deze
cursisten vaak met gemak worden gehaald.

Wat ook wordt vastgesteld is dat meerdere kandidaten, die wel geselecteerd
werden en wel over voldoende uitsluitingservaring beschikken, toch
\emph{afhaken} in de loop van het basisjaar vanuit het besef dat ze
nog niet gereed zijn om te werken met de pijn uit het verleden. Wanneer
iemand nog zodanig in de pijn zit en nog helemaal niet in staat is
om naar zichzelf te kijken, zullen immers de verwachtingen die in
het basisjaar aan cursisten gesteld worden, te hoog gegrepen zijn.
Soms haakt de cursist hierop dan uit eigen beweging af, maar soms
is men als begeleider genoodzaakt om de cursist te verplichten met
de opleiding te stoppen. Het gevaar bestaat dat dit in het laatste
geval een extra kwetsuur betekent, zodat het misschien aangewezen
is om reeds bij de selectie dergelijke kandidaten te weigeren, indien
het op dat moment reeds duidelijk zichtbaar is dat de kandidaat het
zeer moeilijk zal hebben om aan de eisen van het basisjaar te voldoen.
Anderzijds leert de ervaring ook dat een uitsluiting niet noodzakelijk
kwetsend hoeft te zijn. Van sommige cursisten die verplicht werden
om met het basisjaar te stoppen, heeft men achteraf gehoord dat ze
er desondanks veel aan hadden gehad. Daarenboven blijkt dat de reden
{}``je bent er nog niet klaar voor'' veel gemakkelijker te begrijpen
en te aanvaarden is door de afgewezen kandidaat dan een weigering
omwille van onvoldoende ervaring met diepe armoede. Vaak hebben de
betrokkenen in de loop van het basisjaar dan ook al zelf ervaren dat
het verder zetten van de opleiding van hen op dat moment nog teveel
zou vragen, zelfs al hebben ze niet zelf beslist om op grond hiervan
af te haken.


\paragraph{Betrouwbaarheid}

De ervaring leert dat de \emph{selectieprocedure} zeer weinig valse
positieven oplevert. Dit wil zeggen dat er nauwelijks personen met
de opleiding starten, waarvan achteraf blijkt dat hun armoede-ervaring
toch te beperkt is. Een groot voordeel hiervan is dat je niet nodeloos
mensen verplicht om in het basisjaar op weg te gaan doorheen een moeizaam
verwerkingsproces om ze nadien toch niet toe te laten tot de opvolgingsjaren.

Heeft een strenge selectie voorafgaand aan de start van de opleiding
het voordeel dat je mensen niet nodeloos valse hoop geeft dat ze in
aanmerking kunnen komen voor de opleiding, zodat je hen met andere
woorden niet nodeloos aan het lijntje houdt, kostbare tijd laat verliezen
en in een zwaar verwerkingsproces doet stappen, toch heeft een strenge
selectie ook een minder goede kant. Voor zover die selectie leidt
tot het ten onrechte weigeren van kandidaat-cursisten, betekent dit
immers dat individuen die in hun leven al zo vaak het slachtoffer
waren van uitsluiting, niet alleen eens te meer uitgesloten worden,
maar ook dat hun uitsluitingservaring miskend wordt met alle kracht
die eigen is aan een machtige instantie zoals de onderwijswereld er
een is.

Sommige signalen uit organisaties waar armen het woord nemen zouden
in de richting kunnen wijzen van een te strenge selectie, waardoor
af en toe iemand onterecht niet wordt geselecteerd. Soms geven deze
organisaties inderdaad aan niet goed te begrijpen dat een bepaalde
kandidaat werd geweigerd voor de opleiding omwille van onvoldoende
uitsluitingservaring.

Toch hoeft zo een reactie niet noodzakelijk steeds op een te strenge
selectie te wijzen. Het is immers de ervaring van De Link dat een
vereniging waar armen het woord nemen wel eens in de verleiding kan
komen om vooral de krachtigste leden uit de eigen organisatie te verwijzen
naar de opleiding, onder meer vanuit het idee dat een dergelijke opleiding
voor hun andere leden waarschijnlijk toch te hoog gegrepen zou zijn.
Verder worden ook wel eens mensen naar de opleiding verwezen, bij
wie de \emph{uitsluitingservaring niet terug gaat tot in de vroege
jeugd}. In een dergelijk geval is het voor De Link geen gemakkelijke
opgave om de betrokken kandidaat, die soms erg pijnlijke ervaringen
heeft doorgemaakt, toch te moeten weigeren omwille van een te beperkte
uitsluitingservaring. Niet alleen bij de vereniging zelf, maar ook
bij de betrokken kandidaat valt een dergelijke afwijzing vaak zwaar.

\newpage


\chapter{\label{basisjaar}Basisjaar}


\section{Inleiding}

In het basisjaar wordt het fundament gelegd, waarop in de opvolgingsjaren
wordt voortgewerkt. In dit eerste opleidingsjaar wordt er tevens gewerkt
aan de noodzakelijke voorwaarden die vervuld moeten zijn om met kans
op succes de rest van de opleiding aan te vatten. Het is bijvoorbeeld
belangrijk dat cursisten hun eigen ervaringen een stuk verwerken omdat
die ervaringen hun belangrijkste werkinstrument zijn als ervaringsdeskundige
en ook omdat anders de emoties en de pijn van de uitsluiting zo dicht
op hun vel zitten, dat ze geen ruimte hebben om informatie op te pikken.
In functie daarvan zal er trouwens gedurende de hele opleiding veel
aandacht blijven gaan naar dit verwerkingsproces en naar persoonsontwikkeling
en attitudevorming.

Het basisjaar van de opleiding vervult met andere woorden een cruciale
rol in het proces van de cursisten.

Het eigen leven, de eigen geschiedenis, de eigen ervaring van armoede
en uitsluiting, is voor de ervaringsdeskundige de stromende bron waaruit
hij zijn engagement en zijn inspiratie haalt. Die persoonlijke levenservaring
moet diepgaand bekeken worden, zodat de cursist meer zicht krijgt
op hoe zijn geschiedenis tot stand is gekomen: de maatschappelijke
en persoonlijke context waarin zijn leven zich heeft afgespeeld, de
processen waar hij is doorgegaan, de processen waar de voor hem belangrijke
personen zijn doorgegaan, de concrete mechanismen van uitsluiting
in het eigen leven en de effecten ervan en de onderdelen uit het eigen
levensverhaal die nog op verwerking wachten.

In het eerste jaar wordt de basis gelegd om hiermee aan de slag te
gaan. De cursisten zitten dikwijls met verhalen, emoties en gedachten
die nooit gehoord, gevoeld en begrepen zijn door de maatschappij.
Dat is het materiaal waar in de eerste plaats mee gewerkt wordt. Het
met anderen kunnen delen van stukken uit het eigen levensverhaal,
het beluisterd, aangevoeld en begrepen kunnen worden is de voorwaarde
om de noodzakelijke ruimte te krijgen om als persoon verder te ontwikkelen
en kennis te verwerven.

Het horen en bevragen van de verhalen van anderen betekent een verruiming
van de persoonlijke ervaring van de cursist met armoede, stimuleert
hem daardoor om een begin te maken met het opentrekken van de eigen
ervaringen en legt mee de basis om op een constructieve wijze te kunnen
omgaan met de ervaringen en de pijn van andere personen die in armoede
leven.

In zekere zin is het basisjaar ook een toets van de accuraatheid van
de selectieprocedure. Aangezien zo een procedure nooit volledig onfeilbaar
kan zijn, gebeurt het uitzonderlijk dat in de loop van het basisjaar
duidelijk wordt dat een cursist toch niet over voldoende uitsluitingservaring
beschikt om de functie van ervaringsdeskundige te vervullen. Een dergelijke
cursist zal dan onmogelijk kunnen doorstromen naar de opvolgingsjaren.


\section{Een overzicht}


\subsection{Doelstellingen}

Een begin kunnen maken met kijken naar zichzelf, zicht beginnen krijgen
op het eigen levensverhaal en het een plaats kunnen geven of er toch
een begin mee maken, zijn dus de prioritaire doelstellingen van het
basisjaar: wie ben ik? Hoe komt het dat ik sta, waar ik sta? Hoe komt
het dat ik communiceer, zoals ik communiceer? In het basisjaar van
de opleiding wordt ook al de aanzet gegeven tot het werken aan de
communicatievaardigheden van de cursisten.

Verder moet er op het einde van het basisjaar uitgemaakt worden of
de kandidaat de opleiding \emph{kan} verder zetten, dit wil zeggen
wel degelijk behoort tot de doelgroep van meest uitgeslotenen. Ook
moet uitgemaakt worden of de kandidaat de opleiding verder \emph{wil}
zetten: kiest de kandidaat ervoor te werken met zijn eigen ervaring
en is hij bereid hiervoor verder te gaan door een pijnlijk verwerkingsproces?
Ten slotte moeten de procesbegeleiders uitmaken of de kandidaat \emph{in
staat} geacht wordt de opleiding voort te zetten en \emph{voldoende
klaar} is om doorheen de verdere opleiding te groeien naar ervaringsdeskundigheid.

Schematisch kunnen de \emph{doelstellingen} van het basisjaar dus
als volgt worden geformuleerd:

\begin{itemize}
\item Het proces van de verwerking van de eigen pijnlijke levenservaring
in gang zetten.
\item Nagaan of er voldoende verwerking van de pijn gebeurd is, zodat leren
mogelijk wordt.
\item Inzicht laten verwerven in de eigen levensgeschiedenis en nagaan of
de cursist hiermee wil werken in de volgende jaren.
\item Een start maken met het aanleren van communicatie- en luistervaardigheid
en nagaan of de cursist die luistervaardigheid ook al wat in de praktijk
kan brengen.
\item Het aanleren van enkele basisvaardigheden in verband met leren, zoals
initiatie ICT, notities leren nemen, zich leren mondeling en schriftelijk
uitdrukken, een agenda hanteren, enzovoort.
\item Nagaan of de cursist respectvol is. Dit komt in het basisjaar voornamelijk
aan de orde via de wijze waarop cursisten omgaan met de persoonlijke
informatie over andere cursisten, zoals ze die via de levensverhalen
leren kennen. Dit houdt ook respect in voor het verschil in tempo
tussen cursisten.
\item Nagaan of de cursist voldoende aansluiting vindt in die specifieke
cursistengroep.
\end{itemize}
Tijdens het basisjaar wordt bij cursisten de basis gelegd om te kunnen
zien dat de kwetsuren, opgelopen tijdens een leven in armoede, nog
steeds werkzaam zijn in de actuele gebeurtenissen, om te kunnen zien
dat een ander verhaal anders is en toch hetzelfde, en om te kunnen
begrijpen dat de specificiteit van ieders geschiedenis en ieders kwetsuren
maakt dat dit zo is. Daarom is een contextuele benadering in de opleiding
zo belangrijk, omdat deze benadering een aantal inzichten bevat en
begrippen hanteert die dit gegeven onder woorden kunnen brengen.

Nog van belang, tenslotte, is dat de cursist zicht heeft op de inhoud
van de verdere opleiding.


\subsection{Opbouw}


\subsubsection{Introductie}

Bij de start van het basisjaar worden de cursisten geïnformeerd over
het gedachtegoed dat aan de basis ligt van de opleiding en over de
perspectieven die ze biedt. Deze informatie wordt per lokatie gegeven
door de algemeen coördinator van De Link samen met een ervaringsdeskundige.
De cursisten krijgen er informatie over armoede en de missing link,
over het ontstaan en de groei van het project inzake opleiding tot
ervaringsdeskundige in armoede en sociale uitsluiting en over het
profiel en de functies van ervaringsdeskundigen. Eveneens tijdens
deze introductie krijgen de cursisten reeds een beeld van mogelijke
praktijk- en tewerkstellingsplaatsen voor ervaringsdeskundigen. Ook
wordt hen verteld over het maatschappelijk draagvlak van het project
en over de concrete werking van De Link.

Procesbegeleiders kunnen er ook voor kiezen om deze situering van
de opleiding in zijn ruimere context niet te laten plaats vinden bij
de start van de opleiding, maar die ergens te plannen kort voor de
kerstvakantie, omdat cursisten dan in de opleiding al wat ervaringen
hebben opgedaan, waaraan ze de verstrekte informatie kunnen ophangen.
Eventueel kan men dit informatiemoment ook openstellen voor mensen
uit de directe omgeving van de cursisten en in de eerste plaats voor
hun partners. Bij deze laatsten bestaat er in die periode vaak een
verhoogde behoefte aan meer informatie, omdat dan vaak de allereerste
effecten van de opleiding ook voor het thuisfront zichtbaar beginnen
te worden.


\subsubsection{Vakken}

Het \emph{hoofdthema} van het basisjaar is het \emph{levensverhaal}.
Er wordt verwacht dat cursisten stukken uit de eigen levensgeschiedenis
brengen. Het is de bedoeling dat cursisten hun verhaal in communicatie
brengen, het kunnen delen en er eventueel in dialoog over kunnen gaan.
Het is daarbij niet zozeer de verwachting dat cursisten zich bloot
geven. Wel beoogt men ermee dat ze een groeiend inzicht krijgen in
zichzelf. Hun levensverhaal is hun bagage, waarmee ze later aan het
werk gaan. Hierin zit de rijkdom, de bron van kracht om verder te
doen. Dit is de reden waarom het werken met het levensverhaal het
leeuwendeel van het basisjaar in beslag neemt.

Het brengen van de eigen levensgeschiedenis gebeurt onder de begeleiding
van de tandem van procesbegeleiders. Te gepasten tijde zullen ze cursisten
stimuleren bij het brengen van stukken uit de eigen levensgeschiedenis.
Maar evengoed zullen ze zo nodig cursisten wat afremmen en hen ervoor
behoeden om te veel ineens van hun levensverhaal te brengen, omdat
dit dan niet langer meer te verwerken is. Het leren kennen van de
eigen grenzen en ze leren bewaken is trouwens een van de belangrijke
aandachtspunten van de hele opleiding.

Naast het vak levensverhalen, bevat het programma van het basisjaar
nog het vak \emph{communicatieve vaardigheden} en het vak \emph{taal
en expressie}. Net als de levensverhalen wordt ook het vak communicatieve
vaardigheden begeleid door de tandem van procesbegeleiders.

Het vak taal en expressie wordt door een andere docent gegeven, maar
de ervaringsdeskundige procesbegeleider is ook bij dit vak aanwezig.


\subsubsection{Belasting}

Het basisjaar neemt een volledig schooljaar in beslag en omvat 12
lesuren per week, evenwichtig gespreid over twee lesdagen. Daarenboven
komen de cursisten nog twee maal per semester buiten de lesuren naar
school voor een individueel gesprek met het oog op supervisie en individuele
leertrajectbegeleiding. Het werken aan specifieke individuele opdrachten,
zoals bijvoorbeeld het schrijven aan een levensboek, wordt door de
cursisten thuis gedaan. Deze thuisopdrachten zijn bevorderlijk voor
de zelfwerkzaamheid van de cursist. Tijdens de schoolvakantieperiodes
is er geen les.

Een volledig jaar met focus op de levensverhalen geeft het voordeel
dat er voldoende tijd genomen kan worden door de cursist voor het
verwerken van moeilijke thema's en voor het schrijven van zijn levensverhaal.
Procesbegeleiders geeft dit het voordeel dat ze een goed zicht op
de cursist kunnen krijgen en dat ze ruime kansen krijgen om diens
persoonlijke groei te stimuleren. Het beperkte aantal lesuren per
week moet ervoor zorgen dat het eerste jaar niet te uitputtend wordt.
Het werken met de levensverhalen is immers een intensief proces.


\section{Aandachtspunten en beginselen}

\begin{enumerate}
\item De \emph{algemene methodiek} voor het basisjaar is die van het \emph{ervaringsgerichte
leren}. Dit heeft onder meer tot gevolg dat er onder invloed van de
eigenheid van de cursisten en de samenstelling van de cursistengroep
in elke groep telkens opnieuw andere accenten worden gelegd binnen
de perken van het globale kader dat het opleidingsproces in het basisjaar
structureert.
\item \emph{Individuele begeleidingsgesprekken} worden gedurende het hele
basisjaar ingebouwd. Van deze begeleidingsgesprekken wordt telkens
een schriftelijke neerslag gemaakt. Daarin worden de hoofdpunten van
het gesprek en een aantal werkpunten voor de cursist genoteerd. In
het daaropvolgende individueel gesprek is de opvolging van deze werkpunten
dan een van de agendapunten. De cursisten krijgen inzage in deze schriftelijke
neerslag.
\item Vooraleer begonnen kan worden met het verwerken van de eigen ervaringen
moet er toegewerkt worden naar een \emph{basisveiligheid} in de cursistengroep.
Maar ook het delen van de uitsluitingsgeschiedenis onder elkaar is
bevorderlijk voor het verder verdiepen van deze basisveiligheid. Dit
is een belangrijke voorwaarde om de verdere opleiding op een positieve
manier te kunnen doormaken. Daarom is het een goede zaak dat de geborgenheid
van de groep in het basisjaar kansen krijgt. In de verdere opleidingsfases
wordt het dan een aandachtspunt om te bewaken dat de veiligheid van
de groep niet tot effect heeft dat de cursist zich isoleert van de
samenleving. Stage- en observatieopdrachten en contacten met studenten
uit andere opleidingen, zoals de opleiding maatschappelijk werk of
de lerarenopleiding, worden dan concrete instrumenten om hieraan te
werken. Dergelijke kruisbestuivingsprojecten worden daarom nooit in
het eerste opleidingsjaar georganiseerd, maar enkel in de daaropvolgende
jaren. Meer informatie over deze projecten is te vinden in paragraaf
\ref{kruisbestuivingsprojecten} op pagina \pageref{kruisbestuivingsprojecten}.
\item Zeker tijdens het basisjaar is het aangewezen veel belang te hechten
aan formele en informele \emph{contactmomenten} tussen de cursisten
onderling, tussen de cursisten en de procesbegeleiders en tussen de
cursisten en de medewerkers van het totale project. Gelegenheden die
hiervoor kunnen aangegrepen worden zijn: de start van de opleiding,
die kan gevierd worden met een receptie; er kan een kerstfeestje voorbereid
worden met de cursisten; de proclamatie kan plechtig gevierd worden
met een afsluitende receptie, enzovoort.
\item Ook is het belangrijk van bij het begin aandacht te schenken aan de
eigen \emph{individuele leermethode} van elke cursist, die misschien
mee bepaald wordt door vroegere leerervaringen of door blokkeringen
uit het verleden. De individuele leermethode kan immers een grote
impact hebben op het al dan niet gunstig verlopen van het leerproces
in het basisjaar en in de opvolgingsjaren. Dit aandachtspunt komt
in het basisjaar vooral aan bod tijdens de individuele gesprekken,
de werkpunten die hieruit voortkomen en de opvolging ervan.
\item Cursisten die het basisjaar van de opleiding aanvangen, hebben vaak
in hun persoonlijke levensomstandigheden heel wat hindernissen moeten
nemen om dit te kunnen doen. Het is daarom erg belangrijk dat de \emph{opleidingsomstandigheden}
niet nog meer druk leggen op de cursisten, maar integendeel \emph{rust
en zekerheid} kunnen uitstralen.\\
Hiervoor is het nodig dat:

\begin{itemize}
\item er duidelijke afspraken gemaakt worden met alle verantwoordelijke
en samenwerkende instanties, en zeker met die instanties die ten aanzien
van de cursisten een controlerende functie hebben of hen financiële
steun verlenen. Dit is de taak van de lokale opleidingscoördinator;
\item de cursisten \emph{duidelijkheid} hebben over hun \emph{sociaal statuut}
en over alle consequenties van dit statuut, zowel in het geval ze
de opleiding stop zetten, als wanneer ze de opleiding voortzetten;
\item de cursisten duidelijkheid hebben over \emph{alle stappen} die ze
moeten zetten om statutair in orde te blijven of eventueel om hun
statuut te regulariseren;
\item de lokale opleidingscoördinatoren goed op de hoogte zijn van het sociaal
statuut van iedere cursist en van de specifieke eisen en consequenties
inzake administratie, die met de diverse sociale statuten verbonden
zijn. Het is immers de taak van de lokale opleidingsco\discretionary{-}{or}{\"or}dinatoren
om deze administratie op te volgen. Gedurende de hele opleiding moet
dit trouwens een aandachtspunt blijven. Omwille van de complexiteit
van deze materie beschikken de lokale opleidingscoördinatoren terzake
over een beknopt vademecum. Het is opgenomen in bijlage \ref{cursistenstatuut}
op pagina \pageref{cursistenstatuut};
\item de cursisten tijdig duidelijkheid hebben over alle belangrijke aspecten
van het basisjaar, zoals uurrooster, opleidingsinhoud, aard van de
begeleiding, eindtermen, evaluatieprocedures, enzovoort;
\item de cursisten goede informatie hebben over de gevolgen van afwezigheden
en over de procedures die in geval van afwezigheid in acht genomen
moeten worden.
\end{itemize}
\item Het basisjaar is uitermate \emph{procesgericht}. Het kan dus zinvol
en nuttig zijn op het einde ervan bij de cursisten na te gaan hoe
ze het basisjaar hebben ervaren. Dit kan aan de hand van een beknopt
evaluatieformulier, waarvan een voorbeeld is opgenomen in paragraaf
\ref{evaluatieformulier-vooropleiding} van bijlage \ref{evaluatieformulieren}
op pagina \pageref{evaluatieformulier-vooropleiding}. Eventueel kan
de feedback van cursisten ertoe leiden dat een en ander wordt bijgestuurd.
Overigens is het met het oog op kwaliteitsbewaking ook nuttig om van
de cursisten een beknopte evaluatie te vragen van de figuren die voor
hen in het basisjaar centraal staan, met name de opleidingscoördinator,
de opgeleide en de ervaringsdeskundige procesbegeleider en de docent
taal en expressie. Voorbeelden van evaluatieformulieren die hiervoor
gebruikt kunnen worden, vindt men eveneens in bijlage \ref{evaluatieformulieren},
respectievelijk in de paragrafen \ref{evaluatieformulier-opleidingsco=F6rdinator},
\ref{evaluatieformulier-opgeleide-procesbegeleider}, \ref{evaluatieformulier-ervaringsdeskundige-procesbegeleider}
en \ref{evaluatieformulier-vakdocent} op de pagina's \pageref{evaluatieformulier-opleidingsco=F6rdinator},
\pageref{evaluatieformulier-opgeleide-procesbegeleider}, \pageref{evaluatieformulier-ervaringsdeskundige-procesbegeleider}
en \pageref{evaluatieformulier-vakdocent}.
\end{enumerate}

\section{Procesbegeleiding}


\subsection{Basisbegeleidingsmethodiek}


\subsubsection{Situering}

Op het vak taal en expressie na, wordt de cursistengroep gedurende
het hele basisjaar uitsluitend \emph{begeleid door een opgeleide en
een ervaringsdeskundige procesbegeleider}, die in \emph{tandemverband}
optreden. Met een opgeleide procesbegeleider wordt iemand bedoeld
die niet uit de kansarmoede komt, maar beschikt over een diploma in
een menswetenschappelijke richting. Het kan dus gaan om een pedagoog,
een maatschappelijk werker, een opvoeder, enzovoort. Een ervaringsdeskundige
procesbegeleider heeft zelf een geschiedenis in armoede achter de
rug en heeft de opleiding tot ervaringsdeskundige gevolgd.

De procesbegeleiders krijgen in het basisjaar een erg cruciale en
delicate taak toebedeeld, temeer daar het basisjaar heel sterk persoonsgericht
is. Dit impliceert dat onvermijdelijk ook bij procesbegeleiders heel
wat emotie losgeweekt wordt en dat ze met zichzelf geconfronteerd
worden. Ook zij kunnen daarin bij momenten behoefte aan steun ervaren.
Daarom wordt deze tandem gedurende het intensieve proces van het basisjaar
regelmatig gesuperviseerd en ondersteund door de vliegende supervisietandem
en de lokale opleidingscoördinator.


\subsubsection{Belastende taak}

Het begeleiden van het basisjaar is een zware taak. Ter illustratie
hiervan volgt een kort citaat uit een reflectie van een opgeleide
procesbegeleider:

\begin{quote}
{}``Zelf heb ik veel momenten gehad dat ik slechts heel wazig kon
kijken naar de groep. Daarover was ik erg verbaasd, omdat ik van mezelf
vind dat ik goed met groepen kan werken. Ik heb op een bepaald moment
gevoeld en beseft dat de ervaringsdeskundige tandempartner een verschil
maakt, maar dat gevoel is slechts heel langzaam gekomen. Er zijn veel
momenten geweest dat ik me heel alleen heb gevoeld, dat ik het gevoel
had er helemaal alleen voor te staan.''
\end{quote}
Om andere redenen is het basisjaar ook voor de ervaringsdeskundige
procesbegeleider geen gemakkelijke taak. Het komt geregeld voor dat
bij een ervaringsdeskundige procesbegeleider tijdens het basisjaar
nieuwe en onverwerkte stukken pijn uit het verleden naar boven komen.
Gezien de intensiteit van het basisjaar, rest er slechts een beperkte
ruimte en tijd om die nieuwe brok uit het verleden te verwerken en
een plaats te geven. Vaak wordt die ruimte nog verder ingeperkt door
het feit dat de ervaringsdeskundige het als zijn plicht aanvoelt om
alles van zichzelf te geven aan zijn lotgenoten. Daarom is het belangrijk
dat de ervaringsdeskundige steeds kan terugvallen op een persoon die
voldoende veiligheid kan bieden en de ervaringsdeskundige kan ondersteunen
bij het begrenzen en kanaliseren van zijn solidariteit en hem kan
stimuleren toch de nodige aandacht te besteden aan de verwerking van
het nieuwe element uit zijn verleden. Het behoort tot de taak van
de vliegende supervisietandem om aan deze zorgbehoefte tegemoet te
komen.

Omwille van het feit dat ervaringsdeskundigen in Vlaanderen schaars
zijn en in de opleiding niet gemist kunnen worden, was er in de beginperiode
misschien ongewild meer aandacht voor het belastend karakter van de
functie van ervaringsdeskundige procesbegeleider, ondanks het groot
vertrouwen en geloof in hun rol en competentie. Hierdoor kon de opgeleide
deskundige van zijn kant eventueel de indruk krijgen dat er in De
Link beter gezorgd werd voor de ervaringsdeskundigen dan voor de opgeleide
deskundigen, dat De Link partijdig was en de ervaringsdeskundige beschermde
en de opgeleide deskundige in de kou liet staan. Toch vindt De Link,
ook wat opgeleide deskundigen betreft, het nodig een gelijksoortige
zorgzaamheid na te streven. Dit is zelfs niet enkel relevant voor
de persoon van de procesbegeleider zelf. Ook voor de veiligheid van
de cursisten is dit essentieel.


\subsubsection{Vereiste competentie}

Voor een procesbegeleider is een goede beheersing van het \emph{contextuele
idee\discretionary{-}{en}{\"en}goed} haast onontbeerlijk. De procesbegeleiders
hebben dit ideeëngoed nodig, onder meer om te kunnen ontschuldigen,
om het intergenerationele aspect van armoede voldoende te kunnen belichten,
om volwaardig erkenning te kunnen geven aan de gevoelens bij cursisten
over het feit dat hen in het verleden veel onrecht is aangedaan en
om ten opzichte van alle relevante personen in het netwerk van een
cursist een meerzijdig partijdige houding te kunnen aannemen.

Procesbegeleiders moeten niet enkel inhoudelijk zeer beslagen zijn,
zij moeten in het basisjaar ook zeer goed overweg kunnen met groepsprocessen.

Tijdens het basisjaar van de opleiding speelt het groepsproces een
heel belangrijke rol. Een goede groepsdynamiek kan een heel stimulerende
invloed hebben op de diepgang van het persoonlijke proces van de cursisten.
Een goede beheersing van groepsdynamische vaardigheden komt procesbegeleiders
in het basisjaar ook van pas, omdat cursisten op dat moment van de
opleiding vaak nog niet in staat zijn om de intense dingen die op
hen afkomen, goed te structureren. Vaak is een cursist pas tegen het
eind van de opleiding in staat om zelfstandig alles beter te ordenen
en op zijn plaats te houden.

Als centrale figuren in het groepsproces hebben procesbegeleiders
een machtige, maar vooral een verantwoordelijke positie. Dit houdt
in dat ze van bij de start de groep duidelijkheid en veiligheid moeten
kunnen bieden en aan de cursisten moeten kunnen garanderen dat zij
op een verantwoorde manier de zorg voor het groepsproces op zich zullen
nemen. Hiertoe is het nodig dat procesbegeleiders zich engageren en
mee in het proces duiken, zonder er evenwel op dezelfde wijze als
de cursisten aan deel te nemen. In hun betrokkenheid verliezen ze
hun rol als beschermer van de veiligheid van de cursisten en van de
groep niet uit het oog. Als procesbegeleider is men niet de gelijke
van de cursisten. Als persoon is men echter niet meer waard dan, maar
evenwaardig aan de cursist. Uitdrukking kunnen geven aan het respect
voor de persoon van de cursist en voor zijn fundamentele gelijkwaardigheid
is wezenlijk. Maar tegelijk verwachten cursisten dat ze kunnen vertrouwen
op het feit dat de procesbegeleiders hun verantwoordelijkheid zullen
opnemen en de zaak in de hand zullen houden. Dit betekent onder meer
op de momenten waarop het nodig is, duidelijk in de positie van procesbegeleider
gaan staan. Als procesbegeleider heeft men de belangrijke taak om
controle te houden over de groep en zo onder meer chaos te vermijden,
maar tegelijk moet men de nodige ruimte kunnen geven om zaken die
er leven naar boven te kunnen laten komen.

Door als procesbegeleider een dergelijke duidelijke positie in te
nemen, kan men het aantal keren waarop men nadrukkelijk moet ingrijpen
om de grenzen van individuen en van de groep te beschermen, verminderen.
Wanneer men daarentegen als procesbegeleider in de groep een positie
naast de cursisten tracht te verwerven, verhoogt men de onduidelijkheid.
Enerzijds blijven cursisten toch aanvoelen dat een procesbegeleider
hoe dan ook een andere positie bekleedt in de groep, maar anderzijds
neemt de onzekerheid toe over het feit of de procesbegeleiders hun
verantwoordelijkheid om de zorg voor de groep op te nemen, wel zullen
kunnen waar maken. Streven naar een positie naast de cursisten maakt
het voor procesbegeleiders ook moeilijker om cursisten een spiegel
voor te houden of hen te confronteren met een houding of een gedraging
die voor de groep of voor een medecursist schadelijk is. Bij de betrokken
cursist kan die interventie pijnlijk aankomen. En dan komt een vlucht
in een gevoel van kwaadheid naar de procesbegeleider, omdat die toch
beter dan wie ook zou moeten weten wat hij hem aandoet, gemakkelijker
voor als de cursist redenen heeft om zich bedrogen te voelen in de
procesbegeleider, die plots zijn positie naast hem verlaat om een
positie boven hem in te nemen.

Een duidelijke positie als procesbegeleider staat geenszins gelijk
met een starre positie. Integendeel, men moet als procesbegeleider
zeer soepel kunnen inspelen op wat leeft in de groep. Dit kan bijvoorbeeld
inhouden dat men op sommige momenten ingaat op de behoefte van de
groep om stoom af te laten. De werkzaamheden in het basisjaar zijn
emotioneel van een zeer hoge intensiteit, wat het noodzakelijk maakt
op het gepaste moment pauzes in te lassen of over te schakelen naar
een emotioneel minder intense activiteit.


\subsubsection{Centrale functie}

De procesbegeleiding legt in het eerste opleidingsjaar de basis voor
het persoonlijk proces van de cursist. Tijdens het basisjaar wordt
hieraan zeer intens gewerkt. Een dergelijk proces is evenwel na een
jaar niet afgerond. Daarom is het belangrijk dat deze persoonsontwikkeling
van de cursist ook in de daaropvolgende jaren blijvend ondersteund
kan worden. Daartoe is het nodig dat procesbegeleiders ook in die
opvolgingsjaren een prominente rol kunnen vervullen. Enerzijds kan
dit uiteraard via de begeleiding van de stage, maar ook de vakken
expressieve agogische vaardigheden en specifieke vaardigheden, die
door de procesbegeleiders gegeven worden, zijn in dit verband erg
betekenisvol.

Omwille van het ingrijpend en persoonsgericht karakter van het proces
in het basisjaar is de \emph{stabiliteit} en de \emph{continuïteit}
van de begeleiding erg essentieel. Aangezien ze zo een belangrijke
functie hebben, kan men zich indenken dat er een zekere terughoudendheid
kan bestaan tegenover het vervangen van een procesbegeleider, die
om een of andere reden, bijvoorbeeld omwille van ziekte, voor een
langere tijd afwezig is. De overblijvende procesbegeleider alleen
laten verder werken zou dan op het eerste gezicht de cursisten de
aanpassing aan een nieuwe procesbegeleider die onbekend is met hun
levensverhaal, kunnen besparen. De ervaring heeft aangetoond dat dit
niet de meest wenselijke werkwijze is, en dat het veel meer aangewezen
is om zo snel mogelijk te voorzien in de vervanging van de tijdelijk
uitgevallen procesbegeleider. De continuïteit zal daarbij des te minder
onder druk komen te staan, naarmate men voor de vervanging een beroep
kan doen op iemand die reeds ervaring heeft met procesbegeleiding,
die vertrouwd is met De Link en die niet volledig onbekend is met
de procesbegeleider die hij vervangt en met diens tandempartner. In
die zin is het aangewezen dat zo mogelijk iemand uit de staf van De
Link de tijdelijke vervanging op zich neemt.

Bij een tijdelijke vervanging moet over alle facetten ervan zo duidelijk
mogelijk gecommuniceerd worden met de cursisten. Indien de omstandigheden
het toelaten is het wenselijk dat er geregeld overleg is tussen de
oorspronkelijke en de vervangende procesbegeleider. Dit naar cursisten
communiceren is bevorderlijk voor een veilig klimaat. Voor die veiligheid
is eveneens van belang dat er voldoende zorg besteed wordt aan een
goede afronding van een invalbeurt, zodat cursisten in verband met
de begeleiding van hun proces niet in de kou blijven staan. Dit wil
niet zeggen dat de vervanger na het einde van de invalbeurt nog een
aantal zaken moet blijven opvolgen: als de oorspronkelijke procesbegeleider
terug is, neemt hij alle taken terug op.


\subsection{In tandemverband}


\subsubsection{De tandempraktijk in het basisjaar}

Het respecteren van de algemene voorwaarden inzake tandemwerking%
\footnote{zoals die uitgebreid toegelicht werden in paragraaf \ref{tandemconcept}
op pagina \pageref{tandemconcept}.%
} blijft noodzakelijk met het oog op het realiseren van de inhoudelijke
en de methodische beginselen van het basisjaar. Dit is zelfs van cruciaal
belang, gezien het feit dat een belangrijk deel van de tijd in het
basisjaar gaat naar de levensverhalen van de cursisten. Een goed op
elkaar afgestemde tandem is dan essentieel. Toch is die afstemming
niet vanzelfsprekend en in de praktijk ook niet steeds het geval bij
het van start gaan van een nieuwe opleiding. Het is niet uitzonderlijk
dat een nieuwe cursistengroep, die aan het basisjaar begint, wordt
begeleid door een nieuw gevormde tandem. Die kan dan nog niet goed
op elkaar afgestemd zijn, aangezien een dergelijke afstemming gemakkelijk
een lange periode van meerdere maanden in beslag kan nemen. Belangrijk
is dan dat de tandempartners elkaar de ruimte gunnen om te groeien
in de afstemming. Het betekent open staan voor de andere en voor veranderingen
bij zichzelf. Het betekent ook voorheen opgebouwde denkbeelden kunnen
achterwege laten.

Aangezien volgens het concept van de opleiding de tandem in beginsel
mee doorschuift met de cursisten, en in de fase van de opvolgingsjaren
onder meer de taak van praktijkbegeleider en individuele ondersteuner
op zich neemt, is net in het basisjaar de kans het grootst dat een
nieuwe tandem gevormd moet worden. Dit was zeker het geval in de experimentele
fase van het opleidingsproject. Hierdoor groeide de behoefte aan een
aantal basale werkafspraken en aan een nog duidelijkere explicitatie
van de rolverwachting naar elk van de partners in die tandem, opgemaakt
in de vorm van een uitgewerkt tandemprofiel, toegepast op het basisjaar.
Verder in deze tekst%
\footnote{Zie meer bepaald paragraaf \ref{rol-tandem-vooropleiding} op pagina
\pageref{rol-tandem-vooropleiding}.%
} komen we op dit laatste terug. Hierna geven we een overzicht van
de \emph{basisafspraken}, waarmee een \emph{nieuwe tandem} van start
kan gaan bij het begin van een opleiding:

\begin{itemize}
\item Alle inhoudelijke werkzaamheden, zoals individuele gesprekken, praktijkbegeleiding,
praktijkbezoeken, de procesbegeleiding tijdens het basisjaar, enzovoort,
gebeuren bij voorkeur en zoveel mogelijk \emph{samen}, maar minstens
\emph{in overleg} met elkaar.
\item Vanuit de opleiding wordt \emph{niet} aan hulpverlening gedaan. Dit
belet niet dat men wel met gelijksoortige processen bezig is. Het
grote verschil ligt in de doelstellingen, die in dit geval, aangezien
het een opleiding betreft, door de eindtermen zijn vastgelegd en dus
niet bepaald worden door de betrokken individuen. Eventuele problemen
in de actuele situatie van de cursisten worden doorgegeven aan de
lokale opleidingscoördinator. Noodzakelijke langdurige interventies
worden door de lokale opleidingscoördinator doorverwezen naar andere
diensten.
\item De opgeleide deskundige maakt in samenspraak met de ervaringsdeskundige
per cursist een \emph{individuele fiche} op met diens evaluaties en
werkpunten. Deze fiches zijn ook permanent toegankelijk voor de lokale
opleidingsco\discretionary{-}{or}{\"or}dinator.
\item De opgeleide deskundige maakt in samenspraak met de ervaringsdeskundige
een \emph{verslag} over de procesbegeleiding, en, vanaf de opvolgingsjaren,
ook over de praktijkbegeleiding en de praktijkgebonden vakken.
\item Een beginnende tandem wordt gecoacht door de vliegende supervisietandem
van De Link. De \emph{tandemcoaching} blijft verplicht tot er een
werkbare samenwerking is gegroeid. Deze coaching bestrijkt ten minste
het volledige eerste jaar van samenwerking in tandemverband. Tandems,
die dit wensen, kunnen blijvend genieten van een supervisie door de
vliegende supervisietandem.
\item Minstens één maal per jaar heeft er een \emph{evaluatiegesprek} plaats
met de opgeleide deskundige en de ervaringsdeskundige procesbegeleider.
Dit evaluatiegesprek gebeurt in aanwezigheid van de algemeen opleidingscoördinator,
de ervaringsdeskundige uit de staf en de lokale opleidingscoördinator.
\end{itemize}

\subsubsection{Evenwicht}

Een verduidelijking van de werkafspraken en van het tandemprofiel
moet de tandempartners een extra steun kunnen bieden in het zoeken
naar een \emph{evenwichtig samenwerkingsverband}. Een gelijke inbreng
van beide tandempartners blijkt in de praktijk immers een noodzakelijke
voorwaarde te zijn om de opleidingsdoelen uit het basisjaar te kunnen
halen. Dit is geenszins evident en vergt van beide partners een grote
betrokkenheid.

Een \emph{gelijke inbreng} betekent trouwens niet noodzakelijk dat
de inbreng van de beide tandempartners in elk onderdeel van het basisjaar
even groot moet zijn. In feite is het zo dat beide tandempartners
er zijn om op het gepaste moment een gepaste inbreng te doen, en is
het in wezen van ondergeschikt belang wie van beide concreet die inbreng
doet. Wel is het essentieel dat er geen onderscheid gemaakt wordt
in het belang van de inbreng van elk van de tandempartners. Als het
op dit niveau goed zit, kan het afhangen van de concrete situatie,
van de sfeer in de cursistengroep, van de onderlinge afstemming tussen
de beide tandempartners, of van nog andere factoren wie van beide
partners op een bepaald moment welke inbreng doet. Zo kan het bijvoorbeeld
in sommige cursistengroepen het geval zijn dat, waar het om de levensverhalen
van de cursisten gaat, de inbreng van de ervaringsdeskundige groter
is dan die van de opgeleide deskundige. Dit kan in die groepen zo
gegroeid zijn omdat dit patroon beantwoordt aan de verwachtingen en
de behoeften van de cursisten uit die groepen. Gezien hun voorgeschiedenis
kan het zijn dat ze de opgeleide deskundige op het vlak van levensverhalen
moeilijker als een vertrouwensfiguur kunnen ervaren, zeker in de beginfase
van het basisjaar. Het feit dat er een ervaringsdeskundige als procesbegeleider
aanwezig is in het basisjaar, maakt het voor die cursisten dan mogelijk
dat er onderwerpen ter sprake gebracht kunnen worden, die anders nooit
aan bod zouden komen. Verder biedt de aanwezigheid van een ervaringsdeskundige
het voordeel dat de cursisten een rolmodel wordt aangereikt, waartoe
ze zich kunnen verhouden.

Tandempartners kunnen erg van elkaar verschillen in de wijze waarop
ze tegenover hun werk staan en dit kan het vinden van een evenwaardige
positie voor beide partners in de tandemrelatie moeilijker maken.
Dit kan bijvoorbeeld het geval zijn wanneer de ervaringsdeskundige
zijn taak in het basisjaar ervaart als een levenswerk dat tegemoet
komt aan een van de belangrijkste doelen in zijn leven, terwijl de
opgeleide deskundige er daarentegen misschien eerder naar kijkt als
naar een werk zoals een ander.


\subsubsection{Ongelijke posities}

Bekeken vanuit een aantal invalshoeken komt in het basisjaar de opgeleide
deskundige wel eens in een \emph{minderheidspositie} te zitten.

In het basisjaar is de opgeleide deskundige het enige lid van de groep
zonder persoonlijke armoede-ervaring. Zich in een dergelijke positie
bevinden is voor de opgeleide deskundige vaak een onbekend en nieuw
gevoel. Het gevaar bestaat dat hij zich in een verdedigende opstelling
gaat terug trekken, en stekels gaat opzetten. De opgeleide deskundige
beseft dan wel met zijn verstand dat hij zich de kans moet gunnen
om daarmee te leren omgaan en dat openheid een van de basisbeginselen
is van de tandemwerking, maar in de praktijk kan dit een hele opgave
blijken te zijn.

Gezien het feit dat in het basisjaar de levensverhalen van de cursisten
centraal staan, bevindt de ervaringsdeskundige zich meer dan de opgeleide
deskundige op vertrouwd terrein. Daarenboven kijken cursisten merkbaar
anders naar de opgeleide deskundige dan naar de ervaringsdeskundige.
De ervaringsdeskundige geniet, als iemand van hen, onmiddellijk het
vertrouwen van de cursisten. De opgeleide deskundige wordt daarentegen
nogal eens met wantrouwen bekeken als een {}``sociaal accident''.

Voor de opgeleide deskundige is dit geen leuke ervaring. Het gevaar
bestaat dat hij jaloezie ontwikkelt tegenover de ervaringsdeskundige,
aangezien hij ook zelf graag het vertrouwen van de cursisten zou genieten,
zonder zich eerst te moeten gaan bewijzen. Een ander gevaar is dat
de drang om zich te bewijzen gaat verhinderen dat hij zich nog authentiek
kan opstellen.

Het gevoelsmatige neemt in het basisjaar een belangrijke plaats in.
Aangezien het gevoelens betreft, die te maken hebben met de ervaring
van armoede, is dit het domein van de ervaringsdeskundige. Voor de
opgeleide deskundige kan het groepsgesprek dan soms erg chaotisch
en ongestructureerd lijken. Indien hij zich onvoldoende bewust is
van wat er gaande is, kan bij hem de dringende behoefte de bovenhand
halen om te structureren en uit te klaren waarover het juist gaat,
hoewel dit op dat moment ongepast kan zijn. Die behoefte kan gevoed
worden door een gevoel van onbehagen over het feit dat hij er precies
niet in slaagt de rol waar te maken, waarvoor hij in dienst genomen
werd, namelijk het basisjaar stofferen met kernconcepten en basisinzichten.
Ook het gevoel geïsoleerd te staan tegenover de rest van de groep
in het waarmaken van zijn functie, kan zijn behoefte aanwakkeren om
onterecht meer greep te verwerven op het gebeuren.


\subsubsection{Vooroordelen}

Soms gebeurt het dat de opgeleide deskundige in het basisjaar de rekening
gepresenteerd krijgt van al het onrecht dat cursisten ervaren hebben
vanwege de vele instanties waarmee ze in de loop der jaren te maken
hebben gehad. In het basisjaar kan de opgeleide deskundige ook af
te rekenen krijgen met vooroordelen vanwege de cursisten, zoals bijvoorbeeld:
{}``wij denken vanuit onze buik, gij denkt vanuit uw hoofd''.

Ook cursisten moeten leren begrijpen dat je niet als ervaringsdeskundige
kan fungeren als je vanuit vooroordelen vertrekt. Vooroordelen beletten
immers het werken vanuit een open houding en verhinderen een echte
dialoog.

Cursisten kunnen trouwens in de loop van het basisjaar ook leren zien
dat het etiket sociaal accident op een vooroordeel kan berusten. Dat
ze de opgeleide deskundige na verloop van tijd niet langer als een
sociaal accident gaan bestempelen, maar als een goede uitzondering
op de algemene regel is dan misschien meer te verklaren vanuit het
feit dat ze de opgeleide deskundige beter hebben kunnen leren kennen
dan vanuit de uitzonderlijke kenmerken van de opgeleide deskundige.

Het illustreert cursisten meteen dat gebrek aan kennis een belangrijke
bron van vooroordelen kan zijn. Een belangrijk inzicht met het oog
op hun eigen rol als ervaringsdeskundige later.


\subsubsection{Afstemming}

Een concrete tandemwerking uitbouwen tussen twee individuen houdt
hoe dan ook een \emph{zoekproces} in naar verschillen en gelijkenissen,
naar onderliggende gelijkenissen achter de verschillen en naar een
goede onderlinge afstemming. Daarom werd op een bepaald ogenblik ook
beslist om meer te investeren in de ondersteuning van deze tandems
en om minstens voor elke beginnende tandem en verder voor elke tandem,
voor zover die daaraan behoefte heeft of zulks wenst, in tandemcoaching
te voorzien.

Enerzijds moet de rol en de eigen competentie van beide partners gerespecteerd
blijven om de samenwerking optimaal te houden. Dit wil zeggen dat
erkend wordt dat de opgeleide procesbegeleider in elk geval een rol
en competentie heeft inzake het bewaken van de inhoud en de structuur
van het proces van het basisjaar. De ervaringsdeskundige begeleider
van zijn kant heeft in dit proces onmiskenbaar een rol en competentie
op het gebied van betekenis verlenen, zowel wat het individueel proces
van de cursist als wat het groepsproces betreft. Het niet respecteren
van deze uitgangsposities maakt het werken in tandem onmogelijk. Het
zou trouwens een nieuwe miskenning betekenen van het ingrijpend karakter
van de missing link.

Anderzijds evenwel, mag het respecteren van deze posities niet geïnterpreteerd
worden als het afschermen ervan. Een goed verloop van het basisjaar
vereist net een heel intense uitwisseling tussen deze verschillende
posities, die voor een verschil in competenties staan, en het op elkaar
afstemmen ervan. Het is daarbij zaak te bewaken dat in die interactie
geen van beide inbrengen in de verdrukking geraakt. Tevens vereist
een goed verloop dat het logisch moet zijn dat ook een opgeleide procesbegeleider
een inbreng kan hebben inzake betekenisverlening, net zo goed als
dat een ervaringsdeskundige procesbegeleider zijn inbreng kan hebben
inzake het bewaken van de inhoud en de structuur van het proces van
het basisjaar.

Net zo goed als het in de hulpverlening of in andere diensten en organisaties
voor armoedebestrijding soms moeilijk valt voor de opgeleide deskundige
om het belang en de unieke waarde van de inbreng van de ervaringsdeskundige
te leren zien, heeft ook de tandemwerking in het opleidingsproject
van De Link bij momenten te kampen met dreigende onderlinge onevenwichten
tussen de leden van een tandem. Vooral de inbreng van de ervaringsdeskundige
als betekenisverlener op grond van de eigen ervaring met armoede blijkt
soms kwetsbaar te zijn en onder druk te staan in een eerste fase van
tandemvorming.

Deze vaststellingen deden het inzicht groeien dat een verdere explicitatie
van de betekenis van de tandemwerking en van het profiel van zowel
de opgeleide deskundige als de ervaringsdeskundige niet enkel ten
goede komt aan de opleiding zelf, maar ook een belangrijke steun kan
zijn voor ervaringsdeskundigen die werkzaam zijn op het terrein en
voor de diensten die hen tewerkstellen.


\subsubsection{Variatie}

Toch mag men niet voorbijgaan aan het feit dat de aard van de tandemrelatie
ook deels verband houdt met de setting waarbinnen die wordt gevormd.
Een tandemrelatie met het oog op gezinsbegeleiding zal bijvoorbeeld
anders zijn dan een tandemrelatie met het oog op onderzoek.

In het basisjaar worden aan de tandemrelatie erg zware eisen gesteld.
In dat basisjaar staat de geschiedenis van elk van de cursisten immers
heel centraal. Als tandem wordt men dan geconfronteerd met die groep
met al zijn verhalen, al dat verdriet, zonder dat men als procesbegeleider
voor zichzelf de tijd krijgt om terug op zijn plooi te komen. Doorheen
de verhalen van cursisten worden ook de tandempartners geconfronteerd
met stukken pijn uit het eigen verleden. Soms voelen ook zij de nood
om erbij stil te kunnen staan en op zoek te kunnen gaan naar de betekenis
ervan, maar zeker in het basisjaar krijgt men daarvoor vaak niet de
nodige tijd.

Het \emph{kunnen plaatsen van de eigen geschiedenis} is dus van groot
belang om als tandempartner in het basisjaar te kunnen fungeren, zo
niet zou men zichzelf voortdurend tegenkomen en hierdoor grondig in
de war geraken. Dit geldt zowel voor de ervaringsdeskundige als voor
de opgeleide deskundige.

Omdat het vanuit zijn achtergrond minder gebruikelijk is, voelt de
opgeleide deskundige het soms als iets vreemder aan, wanneer blijkt
dat de ervaringsdeskundige van hem verwacht dat ook hij zijn eigen
levensgeschiedenis erkent, er de waarde van inziet, ze niet minimaliseert
tegen het licht van de levensgeschiedenis van de ervaringsdeskundige,
en ermee naar buiten durft te komen. In een groep over zijn gevoelens
spreken is voor een opgeleide deskundige vaak minder vanzelfsprekend
dan voor een ervaringsdeskundige. Een ervaringsdeskundige is trouwens
vaak ook vaardiger in het inspelen op gevoelens van anderen. Een mogelijke
valkuil kan zijn dat de opgeleide deskundige het gevoel krijgt dat
hij zich op dit gebied moet bewijzen.

Het leidt dus geen twijfel dat de tandempraktijk in het basisjaar
een sterk appèl doet op de persoonlijke kwaliteiten van elk van de
partners. Daarom is het van groot belang dat er ook voldoende ruimte
wordt gelaten voor een persoonlijke invulling van de tandemrelatie.
Voor zover maar voldaan wordt aan de basisvoorwaarden, bestaat er
met betrekking tot de tandempraktijk in het basisjaar geen enkele
behoefte aan een standaardmodel.


\subsubsection{\label{rol-tandem-vooropleiding}Het tandemprofiel vertaald naar
de tandemfunctie in het basisjaar}

Het is van belang dat het algemeen tandemprofiel%
\footnote{zie tabel \ref{tandemprofiel} op pagina \pageref{tandemprofiel}%
} in concrete en specifieke situaties op een werkzame wijze kan geoperationaliseerd
worden. In die zin zijn operationaliseringen niet enkel nuttig ter
ondersteuning van de tandemwerking binnen die specifieke context,
maar vormen ze tegelijk een toets voor het tandemprofiel zelf. In
tabel \vref{tandemprofiel-vooropleiding} wordt een dergelijke oefening
gemaakt voor de tandemfunctie in het basisjaar.

%
\begin{table}[!htbp]
\begin{center}\begin{tabular}{|p{55mm}|p{55mm}|}
\hline 
\multicolumn{2}{|c|}{\noun{Tandemfunctie in het basisjaar$^{*}$}}\tabularnewline
\hline
\hline 
\noun{\hfill{}Ervaringsdeskundige}\hfill{}\hfill{}&
\noun{\hfill{}Opgeleide deskundige}\hfill{}\hfill{}\tabularnewline
\hline 
\emph{steunen} in gesprekken in functie van \foreignlanguage{english}{}leren,
niet in functie van hulpverlenen \foreignlanguage{english}{}of begeleiden&
\emph{steunen} in gesprekken in functie van leren, niet in functie
van hulpverlenen of begeleiden\tabularnewline
\hline 
\emph{bewaken} van de gelijkwaardigheid van \foreignlanguage{english}{}en
het respect voor alle betrokkenen&
\emph{bewaken} van de gelijkwaardigheid van en het respect voor alle
betrokkenen\tabularnewline
\hline 
\emph{procesbegeleiding} vanuit de herkenning \foreignlanguage{english}{}van
de eigen beleving&
\emph{structureren} van de opleidingsinhouden\tabularnewline
-> via confronteren en spiegelen \foreignlanguage{english}{}&
-> via het aanreiken van methodieken en inhouden\tabularnewline
\hline 
\emph{bevragen} van het proces van de cursisten \foreignlanguage{english}{}en
het \emph{verbinden} met het eigen verleden \foreignlanguage{english}{}van
de cursist(e)&
\emph{bewaken} van de leerinhouden van het basisjaar\tabularnewline
\hline 
\emph{aanreiken} van belangrijke leerinhouden \foreignlanguage{english}{}in
relatie tot de armoederealiteit&
\emph{uitwerken} van aangebrachte inhouden\tabularnewline
\hline 
\emph{toetsen} of de cursist(e) de eigen ervaring \foreignlanguage{english}{}voldoende
gebruikt en \emph{evalueren} van de \foreignlanguage{english}{}ervaringsdeskundigheid&
\emph{evalueren} van leerprestaties in functie van de eindtermen\tabularnewline
\hline 
\emph{signaleren} van de problemen van cursisten \foreignlanguage{english}{}of
van de cursistengroep en hen \emph{stimuleren} om dit zelf te leren
opnemen&
\emph{aanreiken} van methoden en strategieën in functie van het oplossen
van deze problemen\tabularnewline
\hline 
\emph{bewaken} dat de inhoud en de wijze van \foreignlanguage{english}{}doceren
aansluit bij het leerproces \foreignlanguage{english}{}van de cursisten
\foreignlanguage{english}{ }&
\emph{invullen} van leerinhouden en didactische werkvormen met het
oog op het leerproces van de cursisten (met aandacht voor het funderen
van theoretische concepten in een ervaren werkelijkheid)\tabularnewline
\hline 
herkennen van het eigen \emph{proces}&
herkennen van het eigen \emph{proces}\tabularnewline
\hline 
bewaken dat cursisten niet over \foreignlanguage{english}{}de eigen
\emph{grens} getrokken worden&
\tabularnewline
\hline 
\emph{betekenisverlening en hervertaling} en hierdoor een brug slaan
tussen \foreignlanguage{english}{}cursisten en opgeleide deskundige&
\tabularnewline
\hline
\end{tabular}\end{center}


\caption{\label{tandemprofiel-vooropleiding}Het tandemprofiel toegepast op
het basisjaar}

\rule{4.6cm}{0.5pt} 

\hspace{0.5cm} \footnotesize$^{*}$We willen hier nogmaals beklemtonen dat het erop aankomt om
de hierboven vermelde verantwoordelijkheden in wezen door beide tandempartners
samen te laten dragen. Wel is het zo dat elk van de beide procesbegeleiders
zich eerder zal toespitsen op de verantwoordelijkheden die het meest
bij zijn eigen competenties en achtergrond aansluiten.
\end{table}
De laatste functie van de ervaringsdeskundige in het basisjaar, zoals
die in tabel \ref{tandemprofiel-vooropleiding} wordt vermeld, namelijk
\emph{betekenisverlening en hervertaling} vergt wat meer toelichting.
Het komt namelijk vrij geregeld voor dat door cursisten tijdens een
of andere bespreking een gedachtesprong wordt gemaakt. Soms wordt
deze gedachtesprong door de opgeleide deskundige geïnterpreteerd als
niet bij de zaak blijven, afwijken van het onderwerp, terwijl de gedachtesprong
voor de betrokken cursist wel degelijk met het behandelde onderwerp
verband houdt. Alleen is het verband voor de opgeleide deskundige
soms moeilijk te zien, wegens diens gebrek aan armoede-ervaring. Deze
verbanden opmerken en ze benoemen kan dan gelden als een van de mogelijke
concretiseringen van de voornoemde functie.

Opvallend in deze toepassing van het profiel op de functies van de
opgeleide deskundige en de ervaringsdeskundige in het basisjaar is
het feit dat voor beide partners op een aantal gebieden een identieke
functieomschrijving geldt. Dit sluit aan bij de dagelijkse praktijk
van het tandemfunctioneren, waarbij de tandempartners niet enkel complementair
zijn ten aanzien van elkaar maar tegelijk elkaar ook wederzijds ondersteunen
in het vervullen van de eigen rol. Op een aantal vlakken kunnen competenties
naar elkaar toegroeien en door elk van de partners in de tandem worden
uitgeoefend. Een rigide polarisering van tandemrollen is met andere
woorden niet werkzaam.

Dit mag evenwel niet tot de conclusie leiden dat een tandemwerking
zichzelf op termijn overbodig kan maken. Armoede blijft anders, als
je het zelf hebt meegemaakt. Armoede heeft te maken met een tekort
aan kansen, met uitsluiting. Armoede heeft met diepe gevoelens te
maken. Wat ook de oorzaak is, armoede geeft steeds dezelfde pijnen.
De binnenkant van armoede is dezelfde. In armoede ben je geïsoleerd,
waar je ook leeft. De opgeleide deskundige mag de ervaringen van uitsluiting,
die ook hij ongetwijfeld heeft beleefd, niet vergelijken met de uitsluitingservaring
bij armoede. Een opgeleide deskundige heeft nooit het hele pakket
uitsluiting beleefd. Wie in de diepe armoede heeft geleefd, blijft
armoede ervaren tot in het diepst van zijn lichaam.


\subsubsection{De ervaren tandem}

Door een ervaren tandem wordt het hiervoor geschetste profiel als
te statisch ervaren. Een ervaren tandem kan zich moeilijker vinden
in een roltoewijzing van betekenisverlener aan de ervaringsdeskundige
en van aanbrenger van structuur en methodieken aan de opgeleide deskundige.
Indien enkel de ervaringsdeskundige de verantwoordelijkheid van betekenisverlener
krijgt en enkel de opgeleide deskundige de verantwoordelijkheid voor
het methodische aspect draagt, verhindert men onder andere dat ook
de opgeleide deskundige gebruik maakt van zijn gevoel en dat de ervaringsdeskundige
een methodische inbreng heeft.

Een ervaren tandem beleeft een tandem eerder als een samenwerking
tussen twee mensen die allebei gebruik maken van hun gevoel om betekenis
te verlenen en die allebei bijdragen tot het structureren van de processen
in het basisjaar. Dit betekent dat men als tandem in een proces samen
een richting kan kiezen in het vertrouwen dat men samen alles bekeken
heeft, in het vertrouwen dat men allebei zal toetsen of die keuze
werkzaam blijkt en in het vertrouwen dat, mocht dit niet het geval
zijn, men samen de zaak zal herbekijken. Dit heeft meerdere voordelen.
Voor een opgeleide deskundige worden de processen uit het basisjaar
veel begrijpelijker indien hij er ten volle bij betrokken is. Op die
manier samenwerken garandeert bovendien minder blinde vlekken. Hoewel
beide tandempartners inzake betekenisverlening onvermijdelijk elk
met hun eigen blinde vlekken zitten, zorgt het werken in tandem dat
er uiteindelijk minder blinde vlekken overeind blijven. Hoe meer de
partners in een tandem complementair zijn, des te beter dit werkt.
Uiteraard moet men hiervoor in staat zijn om heel goed op elkaar in
te spelen, wat dus veronderstelt dat het om een ervaren tandem gaat.

In het basisjaar kan de inbreng van de ervaringsdeskundige op methodisch
vlak aanzienlijk zijn. Uiteraard zal de opgeleide deskundige, gezien
zijn opleiding, methodisch wel meer geschoold zijn dan de ervaringsdeskundige.
Maar dit belet niet dat beiden in het basisjaar met methodieken aan
de slag gaan. Overigens blijken veel methodieken in een context van
armoede niet werkzaam te zijn. In die gevallen is het nuttig dat het
zoeken naar aangepaste methodieken gezamenlijk kan gebeuren. De behoefte
om methodieken aan te passen komt heel frequent voor, omdat een aanpassing
niet enkel noodzakelijk kan zijn wegens de armoedecontext, maar ook
wegens het doel waarvoor men staat, wegens de situatie die zich aandient
of wegens de personen die erbij betrokken zijn. Het waardevolle van
iemand die een opleiding genoten heeft, of het nu om een ervaringsdeskundige
of een opgeleide deskundige gaat, bestaat erin dat hij beter in staat
is gedifferentieerd te reageren en zijn gedrag aan te passen aan de
situatie en de betrokkenen. In het kader van de processen in het basisjaar
is een methodische aanpak geenszins synoniem voor een aanpak, gericht
op oplossingen, maar wel voor een aanpak die ertoe leidt dat de kans
om tot een oplossing te komen bij de betrokkene zelf gelegd wordt.
Dit houdt dus in dat men in de opleiding ook met cursisten op basis
van gelijkwaardigheid aan de slag gaat.


\section{Programma}


\subsection{Overzicht}

Het onderricht in het basisjaar van de opleiding tot ervaringsdeskundige
verloopt \emph{klassikaal}. Dit neemt niet weg dat het vak levensverhalen
ook een beperkt \emph{individueel} gedeelte bevat.

Hoewel het basisjaar uitgesproken ervaringsgericht is, en de levensverhalen
van de cursisten grotendeels de inhoud leveren van dit basisjaar,
wordt toch een vooropgesteld \emph{leerprogramma} afgewerkt, dat bestaat
uit \emph{drie vakken}, zoals wordt weergegeven in tabel \vref{klassikaal-programma-vooropleiding}
\vpageref{klassikaal-programma-vooropleiding}.

%
\begin{table}[!htbp]
\begin{center}\begin{tabular}{|l|}
\hline 
\noun{Programma van het basisjaar}\tabularnewline
\hline
\hline 
Levensverhalen: 240 uur\tabularnewline
\hline 
Basisvaardigheden communicatie: 80 uur\tabularnewline
\hline 
Taal en expressie: 120 uur\tabularnewline
\hline
\end{tabular}\end{center}


\caption{\label{klassikaal-programma-vooropleiding}Het basisjaar: programmaoverzicht.}
\end{table}


De vakken levensverhalen en basisvaardigheden communicatie worden
beide door de procesbegeleiders gegeven en zijn inhoudelijk sterk
met elkaar verbonden. Het vak taal en expressie wordt door een vakdocent
gegeven.

In het basisjaar streeft men doelstellingen na die verband houden
met het ontwikkelen van een basisvaardigheid inzake communicatie.
Verder staat erin uiteraard ook het proces van verwerking van de eigen
ervaringen centraal. Daarenboven wordt in het basisjaar eveneens het
verruimen van die persoonlijke ervaringen met de levenservaring van
andere cursisten nagestreefd. De betekenis van de vakken levensverhalen
en basisvaardigheden communicatie in het licht van het ontwikkelen
van ervaringsdeskundigheid spreekt voor zich. Waarom het vak taal
en expressie een belangrijke plaats inneemt in het eerste jaar van
de opleiding, vraagt iets meer toelichting.

Reeds in het allereerste concept van het programma van het basisjaar
had men zich voorgenomen om ook systematisch aandacht te besteden
aan de \emph{taalvaardigheid} van de cursisten en hiervoor, indien
nodig, een aangepast programma te voorzien. In de praktijk echter
werd hieraan in de eerste cursistengroepen niet gewerkt, omdat de
procesbegeleiders van oordeel waren dat de nood zich niet stelde.
Enerzijds bleken alle cursisten over een minimale taalvaardigheid
te beschikken, maar vooral stelde men vast dat de taalvaardigheid
van cursisten in de loop van het basisjaar spontaan aanzienlijk bleek
te verbeteren.

En zo gebeurde het dat, waar het beschikken over voldoende taalvaardigheid
aanvankelijk opgenomen was als één van de eindtermen van het basisjaar,
deze eindterm nadien weer werd afgevoerd omdat taalvaardigheid in
de praktijk minder dan verwacht een probleem bleek te zijn. Op vraag
van de eerste afgestudeerde cursisten werd taalvaardigheid echter
opnieuw ingevoerd in het programma van het basisjaar. Nadat ze erin
geslaagd waren op eigen kracht een opleiding tot een goed einde te
brengen, begonnen ze het als een tekort te ervaren dat ze onder meer
niet bij machte waren om iets foutloos op papier te zetten. Om hieraan
systematisch aandacht te kunnen besteden werd een apart vak taal en
expressie toegevoegd aan het programma van het basisjaar.

De totale lestijd van het basisjaar bedraagt 440 uur. Hierdoor kan
de belasting in dit eerste jaar van de opleiding beperkt gehouden
worden tot twee volle lesdagen van elk zes uren. Verder in de opleiding
neemt de belasting toe, in die zin dat cursisten vanaf het tweede
jaar tweeëneenhalve dag per week aan de opleiding moeten besteden
en in het laatste jaar zelfs bijna drie volle dagen, met dien verstande
dat het dan niet enkel meer om lessen gaat, maar dat er ook veel stage
inbegrepen is.


\subsection{Het vak levensverhalen}


\subsubsection{Inhoud}

In dit vak brengen de procesbegeleiders zelf geen inhouden aan. Daarom
zegt het leerplan over dit vak enkel: de inhoud van dit vak zijn de
levensverhalen van de cursisten. Uiteraard is het de taak van de procesbegeleiders
om aan cursisten ondersteuning te bieden bij het kaderen van deze
levensverhalen.

Het vak levensverhalen is het belangrijkste vak van het basisjaar.
Het neemt ongeveer 55\% van de volledige lestijd van dit eerste opleidingsjaar
in beslag. De keuze voor de naam levensverhalen als titel voor dit
vak werd doelbewust gemaakt. Men hoopt ook op die manier een beetje
te kunnen bijdragen tot het stimuleren van een andere kijk op de armoedeproblematiek,
waarin meer erkenning gegeven wordt aan wat armoede en uitsluiting
bij mensen teweeg brengt.


\subsubsection{Leerplandoelstellingen}

De cursisten kunnen

\begin{itemize}
\item (stukken van) het eigen levensverhaal naar voor brengen. De levensverhalen
van de cursisten zijn hier de leerinhouden;
\item een aanvang maken met het verwoorden van de eigen gevoelens die gekoppeld
zijn aan belangrijke gebeurtenissen in de eigen geschiedenis;
\item een aanvang maken met het verwoorden van blokkades (gevoelens, gedachten)
die het eigen leven nu bemoeilijken;
\item een aanvang maken met het beschrijven van linken tussen blokkades
(die nu gevoeld en ervaren worden) en gebeurtenissen uit het verleden.
Als leerinhouden kunnen hier alle hoofdstukken uit het boek \emph{Uit
het huis, uit het hart?} worden gebruikt;
\item een aanvang maken met het beschrijven van de kwetsuren die het gevolg
zijn van uitsluiting;
\item een zoekende houding ontwikkelen;
\item respectvol omgaan met de verhalen van zichzelf en anderen;
\item eigen pijn toelaten en er leren mee omgaan;
\item de pijn van anderen toelaten en er leren mee omgaan;
\item het verhaal van de andere bij de andere laten, zonder het te overdekken
met het eigen verhaal;
\item het gevoel ontwikkelen dat men er mag zijn, het gevoel van de eigen
waarde;
\item bevraging toelaten over het rationeel functioneren van zichzelf.
\end{itemize}

\subsubsection{Methodische wenken}

\begin{itemize}
\item bijhouden van een dagboek;
\item maken van een levensboek;
\item individueel naar voor brengen van een stuk levensverhaal in de klas;
\item bevraging door procesbegeleiders en cursisten;
\item klassikaal bespreken van kernthema's van armoede aan de hand van verhalen
van de cursisten (onderwijsleergesprek);
\item individuele gesprekken;
\item persoonlijke opdrachten;
\item bespreken van lectuur: individueel en door onderwijsleergesprek in
de groep.
\end{itemize}

\subsubsection{Werkwijze en organisatie}

Alvorens men kan beginnen met de levensverhalen van de cursisten moeten
er afspraken gemaakt worden en moet er toegewerkt worden naar een
voldoende veilige omgeving. De procesbegeleiders moeten hiervoor de
tijd nemen die de groep nodig heeft. Het is aan de procesbegeleiders
om op basis van hun aanvoelen uit te maken wanneer de cursisten er
klaar voor zijn om met de levensverhalen van start te gaan. Vooraleer
we dieper op de levensverhalen zelf ingaan, belichten we hierna eerst
deze voorbereidingsfase.


\paragraph{\label{afspraken-maken}Afspraken maken en een veilige omgeving scheppen}

Afspraken maken en een veilige omgeving scheppen zijn de centrale
aandachtspunten van het vak levensverhalen bij de start van het basisjaar.
Ook de cursisten zelf maken uiteraard deel uit van de omgeving waarin
rond de levensverhalen gewerkt wordt. Hun gedragingen en hun houdingen
hebben daarom een belangrijke invloed op het veiligheidsgehalte van
de leeromgeving. Toewerken naar een goede basishouding bij de cursisten
is daarom het belangrijkste leerdoel in deze aanvangsfase van het
vak levensverhalen. Die basishouding die men bij cursisten beoogt,
blijft de hele tijd een belangrijk aandachtspunt en wordt gedurende
het hele basisjaar verder ingeoefend.


\subparagraph{Inhoud}

De inhouden van dit eerste opleidingsonderdeel worden schematisch
weergegeven in tabel \vref{afspraken-inhoud} \vpageref{afspraken-inhoud}.

%
\begin{table}[!htbp]
\begin{center}\begin{tabular}{|p{2mm}rp{81mm}|}
\hline 
\multicolumn{3}{|c|}{\noun{Afspraken maken en veiligheid creëren }}\tabularnewline
\hline
\hline 
\multicolumn{3}{|c|}{\noun{Inhoud}}\tabularnewline
\hline
\hline 
\multicolumn{3}{|c|}{1. Basishoudingen: }\tabularnewline
\multicolumn{3}{|c|}{respect, discretie, omgaan met tijd}\tabularnewline
\hline 
\multicolumn{2}{|l}{ a)}&
basisinformatie verstrekken\tabularnewline
\multicolumn{2}{|l}{ b)}&
bespreken van de groepsafspraken\tabularnewline
\multicolumn{2}{|l}{ c) \foreignlanguage{english}{}}&
bespreken van de betekenis van vertrouwen, privacy, respect, nieuwsgierigheid,
roddel, discretie\tabularnewline
\multicolumn{2}{|l}{d)}&
informeren over de globale context van de opleiding en de maatschappelijke
betekenis ervan\tabularnewline
\hline 
\multicolumn{3}{|c|}{2. Omgaan met beoordeeld worden:  \foreignlanguage{english}{} }\tabularnewline
\multicolumn{3}{|c|}{evaluatie, examens, punten, deliberatie}\tabularnewline
\hline 
\multicolumn{2}{|r}{a)}&
verduidelijken van het examensysteem van de opleiding in het algemeen\tabularnewline
\multicolumn{2}{|r}{b)}&
doornemen en bespreken van de eindtermen en van het evaluatiesysteem
van het basisjaar in het bijzonder\tabularnewline
\hline
\end{tabular}\end{center}


\caption{\label{afspraken-inhoud}Afspraken en veiligheid: inhoud.}
\end{table}


Aanvankelijk werken rond veiligheid is noodzakelijk om de context
te kunnen creëren waarin het mogelijk wordt om met de levensverhalen
te werken. Het is niet zo vreemd dat men bij de start wordt geconfronteerd
met een groep, waarin de sfeer als erg onveilig wordt ervaren door
de cursisten. Het is dan nodig om binnen die groep voldoende veiligheid
te creëren opdat hij goed zou kunnen functioneren. Voor dit voorwaardenscheppend
onderdeel moet men zeker de nodige tijd uittrekken. Men kan bijvoorbeeld
de maanden september en oktober hieraan spenderen en dan na het novemberverlof
van start gaan met de levensverhalen, zodat iedereen een eerste keer
kan aan bod komen met zijn levensverhaal voor het einde van het eerste
semester. Voor sommige groepen blijkt het niet echt noodzakelijk te
zijn om die volle acht à negen weken tot aan het allerheiligenverlof
aan de voorwaardenscheppende zaken te besteden. Toch moet men er zich
voor hoeden om niet te snel te besluiten dat de groep reeds voldoende
veiligheid biedt om met de levensverhalen te kunnen beginnen.

Het is aangewezen om dit voorwaardenscheppend gedeelte te starten
met een \emph{kennismakingsronde}. Daarna kan gewerkt worden rond
het maken van enkele concrete werkafspraken. Het op een passende wijze
leren omgaan met tijd, wat voor veel cursisten een werkpunt blijkt
te zijn, verdient in dit verband bijzondere aandacht. Voor een optimale
werking is het belangrijk dat de cursist leert begrijpen waarom het
nodig is dat hij op tijd komt en dat hij leert verwittigen wanneer
hij niet kan komen.

Nadien kan men tijd uittrekken om samen met de cursisten de \emph{eindtermen}
wat nader te bekijken. Cursisten zitten met zeer veel vragen over
wat precies van hen verwacht wordt om te slagen op het einde van het
basisjaar en met veel twijfels of ze die eindtermen wel zullen kunnen
halen. Daardoor kan dit onderdeel behoorlijk wat tijd vergen.

In de rest van dit eerste gedeelte kan dan specifiek het thema veiligheid
centraal staan en het maken van afspraken om die veiligheid te kunnen
waarborgen.

\begin{quote}
{}``Vol spanning had ik zitten wachten tot ik eindelijk aan de opleiding
mocht beginnen. Maar toen ik dan in de klas zat voelde ik me onzeker
en dacht `Wat nu?' Eerst kregen we informatie en daarna maakten we
afspraken, zodat iedereen zich goed voelde.''
\end{quote}
Naast \emph{goede en werkbare afspraken} dient ook de globale omkadering
bij te dragen tot het scheppen van het noodzakelijke klimaat van veiligheid.
In dit verband spelen onder meer de globale schoolcontext, een goede
infrastructuur en de houding en de toegankelijkheid van de lokale
opleidingscoördinator een belangrijke rol. Op het gebied van infrastructuur
is het bijvoorbeeld gedurende het basisjaar een vereiste om te kunnen
beschikken over twee lokalen, zodat er ook een gepaste opvang kan
geboden worden aan cursisten voor wie het proces in de groep op een
bepaald moment te belastend is.

Voor cursisten kan de globale context waarin ze aan hun opleiding
moeten beginnen, ook veiliger worden, wanneer het voor hun directe
omgeving en in de eerste plaats voor hun partners voldoende duidelijk
is wat de opleiding precies inhoudt. Om dit nader toe te lichten nodigt
men in de periode waarin rond veiligheid gewerkt wordt, de partners
van de cursisten uit voor een informatiedag over de opleiding. Daarin
wordt niet enkel ingegaan op de opleiding zelf, maar ook op het maatschappelijk
kader, waarin die opleiding zich situeert en de visie op armoede,
die eraan ten grondslag ligt. Dit ruimer kader maakt duidelijk dat
de methodiek ervaringsdeskundige gedragen wordt door de samenleving.
Net als dit voor cursisten het geval is, werkt dit ook voor hun partners
erg motiverend.

In het kader van het creëren van veiligheid moet men zich voorts voldoende
bewust zijn van het feit dat het beeld dat cursisten hebben over onderwijs
erg beperkt en gekleurd kan zijn. Uurroosters, reglementen, examens
en dergelijke meer kunnen bij beginnende cursisten vreemd en bedreigend
overkomen.


\subparagraph{Werkwijze}

Bij het werken aan het scheppen van veiligheid wordt niet systematisch
gebruik gemaakt van het eigen levensverhaal. Toch worden elementen
uit de eigen ervaringsgeschiedenis aangegrepen om begrippen zoals
roddel, privacy, respect, enzovoort een concrete inhoud te geven.
Deze concepten moeten duidelijk zijn en ook toegepast kunnen worden
met het oog op een veilige groepssfeer. Die is noodzakelijk met het
oog op het centrale opleidingsonderdeel van het basisjaar, de levensverhalen.
Tabel \vref{afspraken-werkwijze} \vpageref{afspraken-werkwijze}
geeft een overzicht van de werkwijze die wordt gevolgd met het oog
op het maken van een aantal concrete afspraken en het creëren van
een voldoende veilig klimaat.

%
\begin{table}[!htbp]
\begin{center}\begin{tabular}{|c|rp{81mm}|}
\hline 
\multicolumn{3}{|c|}{\noun{Afspraken maken en veiligheid creëren}}\tabularnewline
\hline
\hline 
\multicolumn{3}{|c|}{\noun{Werkwijze}}\tabularnewline
\hline
\hline 
\multicolumn{3}{|c|}{1. Basishoudingen: }\tabularnewline
\multicolumn{3}{|c|}{respect, discretie, omgaan met tijd}\tabularnewline
\hline 
Methodieken&
-&
kringgesprek\tabularnewline
&
-&
korte opdrachten (in duo's)\tabularnewline
\selectlanguage{english}
 \selectlanguage{dutch}
&
-&
individuele gesprekken (waarin eventueel gepeild wordt naar problemen
met het naleven van afspraken)\tabularnewline
\selectlanguage{english}
 \selectlanguage{dutch}
&
-&
feedback op het gedrag in de groep (door groepsbesprekingen of tijdens
een individueel gesprek)\tabularnewline
\hline 
Periode&
&
bij de aanvang van het basisjaar\tabularnewline
\hline
\hline 
\multicolumn{3}{|c|}{2. Omgaan met beoordeeld worden: }\tabularnewline
\multicolumn{3}{|c|}{evaluatie, examens, punten, deliberatie}\tabularnewline
\hline 
Methodieken&
-&
groepsgesprek\tabularnewline
\selectlanguage{english}
     \selectlanguage{dutch}
&
-&
individuele besprekingen waarin de evolutie die de cursist(e) maakt
getoetst wordt aan de eindtermen. Na ieder individueel gesprek krijgt
de cursist(e) schriftelijke feedback met een duidelijke vermelding
van zijn/haar leerpunten. De cursist(e) kan hieromtrent ook een taak
of thuisopdracht meekrijgen. De werkpunten worden in het daaropvolgend
gesprek opnieuw opgenomen.\tabularnewline
\hline 
Periode&
a)&
bij de aanvang van het basisjaar\tabularnewline
\selectlanguage{english}
 \selectlanguage{dutch}
&
b)&
op het einde van het basisjaar wordt dit onderdeel hernomen ter voorbereiding
van de eindevaluatie van de cursisten\tabularnewline
\hline
\end{tabular}\end{center}


\caption{\label{afspraken-werkwijze}Afspraken en veiligheid: werkwijze.}
\end{table}


Een bespreking van het thema veiligheid kan bijvoorbeeld starten vanuit
vragen zoals {}``Wat betekent voor U respect?'' of {}``Wat moet
in de groep aanwezig zijn om uw eigen verhaal te kunnen brengen?''
Toch moet men er zich van bewust zijn dat een dergelijke bespreking
theoretisch en eerder vaag blijft. Het gevolg is dat begrippen als
veiligheid, respect en privacy voor alle cursisten een verschillende
invulling blijven hebben. Daarom valt het sterk aan te raden om tijdens
zo'n bespreking op zoek te gaan naar heel concrete voorbeelden.

Men kan ook aan de slag gaan rond het thema veiligheid vanuit de vraag
{}``Wanneer werd je onrespectvol behandeld in het verleden?'' Op
die manier staat deze introductiefase van het basisjaar niet los van
de levensgeschiedenis van de cursisten, en kan ook in deze fase gewerkt
worden met inhoud uit de verhalen van cursisten, zij het dat het gaat
om kleine stukjes daaruit. Wanneer het thema veiligheid op die manier
aangepakt wordt, zijn er mensen die geneigd zijn om direct hun hele
levensverhaal in de groep te gooien. Het is belangrijk voor de procesbegeleiders
om dit op dat moment bewust af te houden: men moet wat kunnen doseren
en cursisten moeten voldoende de tijd krijgen om elkaar wat te leren
kennen en wat af te tasten. Het bewust afhouden van het levensverhaal
in deze voorwaardenscheppende fase gebeurt dus niet enkel ter bescherming
van de betrokken cursist zelf, maar ook ter bescherming van de andere
cursisten. Daarom probeert men als procesbegeleider te voorkomen dat
een cursist in deze aanvangsfase van het basisjaar aanstalten maakt
om zijn hele levensverhaal te brengen. En wanneer het toch gebeurt,
zegt men hem duidelijk dat dit voor het levensverhaal is en nog niet
voor nu.

In deze eerste fase rond respect en veiligheid is het belangrijk om,
ondanks het feit dat het ook dan al mogelijk is om vanuit de eigen
ervaringen van cursisten te vertrekken, toch een vooropgesteld schema
te volgen, omdat het in de praktijk veel moeilijker kan zijn om tot
concrete groepsafspraken te komen rond respect en veiligheid, indien
dit zou moeten gebeuren naar aanleiding van een concreet feit dat
zich in de groep heeft afgespeeld en misschien wel iemand erg heeft
gekwetst. Toch kan het maken van afspraken niet voorkomen dat dergelijke
\emph{incidenten} zich zullen voordoen. Hoe dan ook doen zich tijdens
het basisjaar in de groep incidenten voor. Maar de procesbegeleiders
hebben dan bij de bespreking iets concreets, namelijk de destijds
gemaakte afspraken, om op terug te vallen als een instrument om het
incident bespreekbaar te maken, te gaan analyseren en beter te begrijpen.
Bij de bespreking van een dergelijk incident kunnen de procesbegeleiders
dan concrete vragen stellen, zoals: {}``Wat doet dit bij jou? Wat
betekent dit? Is dit een inbreuk op de privacy?'' Het is zaak om
zeker voldoende tijd vrij te maken om deze concepten verder uit te
diepen en vooral te concretiseren naar aanleiding van dergelijke concrete
gebeurtenissen en de bestaande afspraken terzake te verduidelijken
en te herbevestigen, eventueel ze te verfijnen. Soms kan het nuttig
blijken om iets minder tijd te besteden aan de noodzakelijke eerste
introductie van het veiligheidsthema bij de start van een nieuwe cursistengroep,
zodat men iets meer tijd vrij heeft om het onderwerp grondig aan te
pakken, wanneer er zich in de realiteit van de groep een incident
voordoet.

Eigenlijk draait het bij een incident vaak heel veel om de groei in
kracht van de ervaringsdeskundige, een groei die soms doorslaat naar
macht.

In een eerste stap om hiermee vanuit een begeleidersrol om te gaan,
is het noodzakelijk om iedere betrokkene op een betekenisvolle manier
erkenning te geven. Dit is een noodzakelijke stap, die vaak vergeten
wordt of waar men vaak te snel overheen gaat. Het kan trouwens vrij
lang duren alvorens iemand ervaart echt erkenning te krijgen. Dit
kan individueel erg verschillend liggen. Het erkenning geven aan alle
betrokkenen is een fundamenteel beginsel dat men ook met de term meerzijdige
partijdigheid kan aanduiden.

Indien de stap van het erkenning geven wordt overgeslagen, dan kan
de bespreking van een incident niet constructief verlopen. Een dergelijke
bespreking wordt dan immers opnieuw het voeren van een strijd. Het
uitpraten van een incident heeft daarom ook tot doel cursisten te
laten ervaren dat dit uitpraten kan helpen om een conflict op te lossen
en terug verder te gaan met de relatie. Personen die in armoede leven
hebben vaak niet geleerd om gedrag te ontwikkelen in functie van het
oplossen van een conflict en daardoor kennen ze enkel het verbreken
van de relatie als een mogelijkheid om uit het conflict te geraken.


\paragraph{Ondersteunende bijzondere methodieken}

Hiervoor hebben we toegelicht dat een duidelijk afsprakenkader en
voldoende basisveiligheid voor de cursisten en voor de groep in zijn
geheel noodzakelijke voorwaarden zijn om in goede omstandigheden met
de levensverhalen te beginnen. Als we het vak communicatieve basisvaardigheden
bespreken, zullen we toelichten hoe ook in dat vak meegewerkt wordt
aan het creëren van een gunstig kader voor de levensverhalen. In het
kader van het vak levensverhalen kan men daarenboven nog enkele bijzondere
methodieken toepassen die op hun beurt iets kunnen bijdragen aan een
gunstig klimaat voor de levensverhalen.


\subparagraph{Verhalen uit het hier en nu}

Dit is een bijzondere methodiek die niet alleen in de fase van het
creëren van een veilige omgeving op een heel zinvolle manier toegepast
kan worden, maar ook tijdens de hele duur van het basisjaar, bijvoorbeeld
aan de hand van een \emph{wekelijks moment weekendverhalen}. De procesbegeleiders
waken er daarbij over dat telkens iedere cursist aan bod komt.

Deze methodiek kan meerdere functies vervullen:

\begin{itemize}
\item Hij helpt cursisten bij het leren iets te brengen in de groep. Voor
sommige cursisten is dit een hele opdracht en iets brengen uit het
hier en nu is minder moeilijk dan zijn levensverhaal brengen.
\item Hij helpt cursisten bij het leren een onderscheid te maken tussen
verhalen van \emph{nu} en verhalen van \emph{vroeger}.
\item Hij helpt cursisten om datgene waarmee hun hoofd op dat ogenblik vol
zit, wat van zich af te praten. Het doel is dan afstand leren nemen
van actuele gebeurtenissen om te kunnen focussen op het levensverhaal
en op de groep. Hierdoor wordt het voor de cursisten mogelijk om beter
bij de les te zijn. Wie te vol zit kan zijn gedachten ook moeilijk
bij de levensverhalen en de opleiding houden.
\item Hij werkt ook als een instrument voor nadere kennismaking. Telkens
hoor je over iedereen iets, en op die manier leer je elkaar op de
duur ook goed kennen.
\end{itemize}

\subparagraph{De vraagstelling}

Aan de hand van de techniek van de vraagstelling worden cursisten
gestimuleerd om te kijken naar zichzelf en naar hun omgeving. Hierdoor
kunnen ze hun gevoelens een plaats geven en kunnen ze zich nieuwe
vragen gaan stellen betreffende de gebeurtenissen uit hun verleden.
Eigen vragen en vragen die hen door medecursisten worden gesteld fungeren
als stimulansen om het eigen levensverhaal een nieuwe dynamiek te
geven en om actuele ervaringen te verbinden met elementen uit hun
levensgeschiedenis.


\paragraph{Werken met de levensverhalen van de cursisten}

Nadat men voldoende de tijd genomen heeft om te werken aan een veilige
groepssfeer en om in dit verband de nodige afspraken te maken, kan
men in het vak levensverhalen een aanvang nemen met de eigenlijke
bespreking van de levensgeschiedenis van de cursisten.


\subparagraph{Begrenzing}

In de loop van het basisjaar krijgt elke cursist in het kader van
het vak levensverhalen twee halve dagen waarin hij in de groep in
de focus staat om delen van zijn levensverhaal te brengen. De inhoud
van dit vakonderdeel wordt dus volledig door de cursisten zelf ingevuld.
Daarom is het belangrijk dat het voor cursisten duidelijk is dat ze,
wat hun levensverhaal betreft, het recht hebben om zelf hun eigen
grenzen te bewaken. Hierdoor behouden ze het recht om er slechts die
stukken uit te brengen, waarvan ze aanvoelen dat ze er al klaar voor
zijn. Het is geenszins de bedoeling dat cursisten aangepord worden
om hierin nog verder te gaan en de grenzen die ze zelf hebben aangegeven
te overschrijden. Men moet immers beducht blijven voor de ernstige
schade die kan toegebracht worden, indien de opleiding voor een cursist
te zwaar wordt, zodat hij onder de stress ten onder gaat.

\begin{quote}
{}``Er werd van ons verwacht dat we ons levensverhaal zouden brengen.
Elke cursist was nerveus, uit vrees dat anderen misschien toch misbruik
zouden maken van zijn levensverhaal. Toen we er echt aan begonnen,
werd het muisstil in de klas. Mensen begonnen te huilen of werden
stil bij het verhaal van de andere. Wie dieper wilde ingaan op iets
uit het verhaal, kon een vraag stellen. Maar de verteller moest niet
antwoorden, indien hij dit niet wenste. Hoe raar. Bijna iedereen antwoordde
op de vragen. Zo kon het waarom duidelijker worden of waarvandaan
iets kwam. Soms was het brengen van een stuk levensverhaal pijnlijk.
Soms gaf het ook opluchting, omdat je iets van je af had kunnen gooien,
zonder beschaamd te moeten zijn of je minderwaardig te moeten voelen.''
\end{quote}

\subparagraph{Procesbegeleiding}

De \emph{taak van de procesbegeleiders} komt er in hoofdzaak op neer
de verhalen van cursisten te laten komen, aandacht te hebben voor
wat dit teweeg brengt en te waken over de veilige context. Het vertellen
van het verhaal brengt bij de verteller vaak veel verdriet naar boven.
Andere cursisten herkennen in dit verhaal gelijkenissen met stukken
in hun eigen verhaal. Ook bij hen is veel verdriet aanwezig.

De procesbegeleider kan hierop inspelen en in een dergelijke situatie
beslissen om veel korte (rook)pauzes in te lassen als een concrete
maatregel om de veiligheid te bevorderen. Desondanks zal het, zeker
in de beginfase, heel frequent gebeuren dat cursisten naar buiten
lopen omdat de gevoelens, die door het verhaal van de andere opwekt
worden, te sterk worden. Om op zo'n moment deze cursisten te kunnen
opvangen, is het dus noodzakelijk dat de begeleiding in handen is
van twee procesbegeleiders.

Toch kan het brengen van levensverhalen niet onvoorwaardelijk blijven
doorgaan. Indien mensen aangeven dat ze het op dat ogenblik niet verder
aankunnen, moet de mogelijkheid er zijn om hiervoor respect op te
brengen. Soms kan het dan zelfs aangewezen zijn om een langere onderbreking
in te lassen. Dit kan eventueel betekenen voor de rest van de dag.
De vrijgekomen tijd kan naargelang de behoefte ingevuld worden met
een ontspannende activiteit of met een les creatieve technieken.

Indien tijdens de levensverhalen een les creatieve technieken gepland
wordt, wordt die bij voorkeur in aanwezigheid van de vaste tandem
procesbegeleiders geleid door een externe begeleider, gespecialiseerd
in creatieve technieken. Meestal gaat men daarin aan de slag voor
een halve dag en rond een kernthema dat op dat ogenblik sterk leeft
in de groep, of waar de groep op vastloopt. Voorafgaand overleg tussen
de procesbegeleiders en de begeleider van de sessie is daarom noodzakelijk.
Een sessie creatieve technieken kan zorgen voor een rustpunt tijdens
het werken rond de levensverhalen, maar kan tegelijk ook een alternatieve
gelegenheid bieden aan de cursisten om te werken rond stukjes levensverhaal.
Men draagt er zorg voor dat de activiteit voldoende structuur kan
bieden aan de cursisten en veel kansen biedt op bevestiging. Daarom
wordt onder meer steeds gewerkt naar een eindproduct, dat men eventueel
kan meenemen naar huis of dat in de klas een plaats kan krijgen.

In de praktijk staat er niet steeds zo een ruime speelruimte ter beschikking,
wil men er nog in slagen om alle cursisten met hun levensverhaal aan
bod te laten komen. De enige speelruimte die er in de praktijk vaak
ter beschikking staat wanneer cursisten aangeven dat het werken rond
het levensverhaal te zwaar wordt, is om eens een uurtje vroeger te
stoppen of er eens een korte ontladende activiteit tussen te nemen
of een of andere administratieve aangelegenheid af te handelen. Als
er toch tijd kan gevonden worden om een ontspannende activiteit te
plannen, kan ze een heel bevorderlijke invloed hebben op het groepsproces,
de groepssfeer en de groepscohesie. Het ontladende effect moet dus
zeker niet gezien worden als het enig mogelijke effect van een ontspannende
activiteit.


\subparagraph{Gevoelens}

Gevoelens nemen een heel belangrijke plaats in bij het werken rond
de levensverhalen. Personen die in armoede leven hebben door hun verleden
een sterk vermogen tot aanvoelen ontwikkeld. Hierdoor zijn ze in staat
aan te voelen wat mede-cursisten hebben doorgemaakt. Hierdoor kunnen
ze hun mede-cursisten erkenning geven.

\begin{quote}
{}``Wij voelen veel dingen aan bij elkaar. Wij hebben dat moeten
ontwikkelen. Wij spreken dezelfde taal. Ook al ben je een vreemde
voor elkaar, toch spreek je dezelfde taal.''
\end{quote}
Door deze verbondenheid voelt men zich minder eenzaam. Daardoor voelt
men zich minder alleen als men 's avonds na de les naar huis gaat
en heeft men ook een reden om terug te komen voor de volgende les.

Via de levensverhalen ontstaat bij de cursisten dus een \emph{belangrijk
inzicht}, namelijk het feit niet alleen te zitten met een dergelijke
diepe pijn omwille van de armoede en de uitsluiting. Daarmee verbonden
groeit ook het inzicht dat ze zichzelf niet hoeven te zien als diegene
die schuld heeft aan zijn eigen situatie. Door deze inzichten krijgen
cursisten ruimte voor het ontwikkelen van een zelfwaardegevoel. 

De levensverhalen maken echter ook andere gevoelens los, zoals zeer
veel kwaadheid naar de vorige generatie, naar hun eigen ouders dus,
en naar de samenleving. Hier kan dan eventueel het verband gelegd
worden met het kijken door een bril of met het feit dat iedereen de
dingen bekijkt vanuit zijn eigen verhaal en zijn eigen levenservaring,
onderwerpen die in het vak basisvaardigheden communicatie aan bod
komen. Men moet wel goed nagaan of men niet te vroeg komt aandraven
met een theoretische verklaring. Eerst moet de cursist voldoende ruimte
hebben om zijn gevoelens echt te doorleven. Wat er zit aan gevoelens
moet kunnen gebracht worden en erkenning en dus bestaansrecht en een
plaats kunnen krijgen. Het gevaar bestaat dat er geen ruimte meer
is voor dit eigen aanvoelen, indien een theoretische verklaring de
situatie begrijpelijk tracht te maken. Kunnen begrijpen kan dan snel
moeten begrijpen worden en zelfs begrip moeten opbrengen, waardoor
een waas van begrip de eigen emotie gaat bedekken. Dit verhindert
dat de emotie voldoende doorleefd wordt.

De levensverhalen maken bij cursisten ook nog op een andere manier
nieuwe gevoelens los, in die zin dat cursisten bij zichzelf pijnlijke
gevoelens ontdekken, waarvan ze het bestaan niet meer vermoedden.
Meestal worden deze gevoelens wakker gemaakt door het aanhoren van
een levensverhaal van een andere cursist. Soms kan dit bij de betrokkene
voor verwarring en onzekerheid zorgen. En als hij dit pas ontdekte
deel van zijn verhaal in de groep brengt, kan dit bij andere cursisten
soms reacties uitlokken in de zin van {}``je liegt'' of {}``je
aapt me na.'' Bij de levensverhalen is het belangrijk dat men als
procesbegeleider erkenning kan geven aan de authenticiteit van de
gevoelens van de cursist. In die zin neemt men a priori het verhaal
van de cursist aan als waar en geeft men de cursist het recht om er
te zijn met zijn verhaal. Of het verhaal in de feitelijke details
ook volledig correct is, doet niet ter zake. Uitzonderlijk kan het
gebeuren dat een cursist extreem aangewezen is op de verhalen van
medecursisten om toegang te kunnen krijgen tot zijn eigen levensverhaal.
Het kan dan aangewezen zijn om samen met die cursist tijdens de individuele
begeleidingsgesprekken op zoek te gaan naar de reden hiervoor: {}``Je
hebt vanalles meegemaakt en telkens gebruik je het verhaal van een
ander om je eigen verhaal te brengen. Wat maakt dat je het verhaal
van een ander nodig hebt om het jouwe te brengen?''


\subparagraph{De cursist als regisseur}

De cursist die zijn levensverhaal brengt, is zelf de regisseur van
zijn halve dag. Hij bepaalt zelf hoeveel en hoelang hij vertelt. Bij
de ene cursist kan dat een kwartier zijn. Een andere cursist zal misschien
bijna de volledige halve dag aan het woord zijn.

Vermits een cursist die in de focus staat zelf bepaalt hoeveel tijd
hij hiervoor neemt tijdens de halve dag die voor hem ter beschikking
staat, kan de tijd die nog overblijft erg verschillend zijn. Als er
tijd overblijft kunnen de procesbegeleiders elementen uit het verhaal
van de cursist aangrijpen om verbanden te leggen met andere ervaringen
en op die manier het verhaal te verruimen.

In eerste instantie hoeft de procesbegeleider zelf niet inhoudelijk
op de levensverhalen in te gaan. Hij kan de andere cursisten wel vragen:
{}``Wil je hierop reageren?'' Bij een dergelijke uitnodiging worden
andere cursisten bij voorkeur gestimuleerd om de verteller iets te
zeggen vanuit zichzelf.


\subparagraph{Erkenning krijgen}

Opvallend is dat andere cursisten dan vaak gaan wijzen op de sterke
kanten, die uit het verhaal spreken. Gehoord worden, begrip en erkenning
krijgen en niet veroordeeld worden, zijn voor de verteller uitzonderlijk
belangrijk. Ze werken voor de verteller ontschuldigend en helend.
Voor de andere cursisten houdt een dergelijke veilige sfeer een belangrijke
boodschap in: {}``Als ik mijn verhaal zal brengen, zal ik er ook
niet op veroordeeld worden.'' Deze veilige sfeer heeft tot gevolg
dat veel cursisten blijken stukjes uit hun levensgeschiedenis te vertellen,
die ze voordien nog nooit aan iemand hadden verteld.

Ook door vragen te stellen kunnen cursisten erkenning geven aan het
levensverhaal van een medecursist. Het is dan belangrijk dat de vragensteller
leert om niet zijn eigen gevoel in de plaats te stellen van het gevoel
van de andere of zijn eigen vraag belangrijker te vinden dan de beleving
van de betrokken medecursist. In de levensverhalen kunnen met andere
woorden inzichten en vaardigheden uit het vak basisvaardigheden communicatie
toegepast worden. Zeker in de levensverhalen zijn deze toepassingsmogelijkheden
groot. Gevoelens staan in de levensverhalen erg centraal. Ook in het
werkveld zal de ervaringsdeskundige heel sterk vanuit en met zijn
gevoel werken. Dit betekent dat een ervaringsdeskundige erg indringend
kan zijn. Het is dan ook belangrijk dat hij bij zichzelf kan leren
ontdekken hoe dit aanvoelt. Als een cursist een medecursist een vraag
stelt in verband met zijn levensverhaal, is het dus belangrijk dat
deze laatste bij zichzelf nagaat: voel ik in deze vraag respect of
nieuwsgierigheid? Voel ik een vraag uit betrokkenheid of uit een behoefte
van de vragensteller om zichzelf op de voorgrond te plaatsen?


\subparagraph{Twee rondes}

Het brengen van het eigen levensverhaal verloopt over \emph{twee rondes}.
Per ronde komt iedere cursist aan bod. De volgorde waarin dit gebeurt
is vrij. Hierdoor hebben cursisten de ruimte om zelf te bepalen wanneer
ze van zichzelf vinden er klaar voor te zijn. Dan kan de cursist samen
met de procesbegeleiders plannen op welke dag precies zijn levensverhaal
op het programma zal staan. Elke cursist staat in elke ronde een halve
dag centraal. Het betekent dat per dag maximaal twee levensverhalen
aan bod kunnen komen, maar er kunnen ook enkele dagen zijn waarop
slechts één levensverhaal wordt besproken. Soms worden er andere activiteiten
tussen gepland omdat het hele gebeuren ook nog draaglijk moet zijn,
maar er komen hoe dan ook allerlei andere zaken tussen geslopen. Dit
kan een conflict in de groep zijn, dat moet uitgepraat worden, maar
het kan ook een aangenaam moment zijn, zoals het vieren van een verjaardag,
enzovoort.


\subparagraph{Eerste ronde}

In de \emph{eerste ronde} is het de bedoeling dat de cursist zijn
collega's een \emph{eerste beeld} schetst \emph{van zijn levensgeschiedenis}.
Dit kan een chronologisch verhaal zijn, maar net zo goed kan het een
verhaal zijn dat opgehangen wordt aan een voorwerp, dat voor de betrokken
cursist een bijzondere betekenis heeft.

In het basisjaar moet er ruimte zijn voor een eerste chaotische vertelling
om geleidelijk orde te kunnen krijgen in de chaos en uiteindelijk
het eigen verhaal goed door te hebben. Het is nodig te stellen dat
in deze context liegen niet echt bestaat. Vaak merkt men dat een cursist
zijn verhaal tracht te vertellen op verschillende manieren. Dit is
een uitdrukking van het feit dat de betrokken cursist op zoek is naar
een manier, waarop hij zijn eigen verhaal kan vatten. Belangrijk is
daarom dat men zich als procesbegeleider concentreert op de beleving
die met het verhaal wordt uitgedrukt, eerder dan dat men tracht op
zoek te gaan naar de volledige waarheid. Behalve het vertellen van
verschillende versies van een verhaal kan ook het vertellen in fragmenten
een belangrijke ingangspoort zijn om zicht te krijgen op de eigen
geschiedenis. Door de fragmenten op een leeftijdsas te ordenen kan
men tot de ontdekking komen dat er stukken mankeren, periodes waarvan
men zich weinig of niets herinnert. Zo komt men op het spoor van blokkades
of periodes waarin heel ingrijpende dingen gebeurd zijn of duiken
weggestoten ervaringen opnieuw op die men nog niet heeft kunnen verwerken.
Dit is belangrijk werkmateriaal. Want door de eigen moeilijkheden
te leren zien, de dynamieken erachter en de gevolgen ervan, leert
men ze ook bij een ander te ontdekken. En doorheen het eigen bewustwordingsproces
leert men aanvaarden dat ook de andere met blokkades, kennisleemtes
of onverwerkte ervaringen zit.

Ieder verhaal van de cursisten heeft een eigen waarde, die niet kan
afgewogen worden tegen de waarde van andere verhalen. Daarom is het
belangrijk dat men erover waakt dat sommige cursisten hun eigen verhaal
niet gaan minimaliseren onder invloed van de verhalen van andere cursisten.


\subparagraph{Tweede ronde}

In de \emph{tweede ronde} van het werken rond de levensverhalen is
het de bedoeling \emph{dieper in te gaan op een aantal zaken}, die
door de cursist zelf worden aangegeven. Naar cursisten wordt de opdracht
dan als volgt geformuleerd: {}``Als je naar je levensgeschiedenis
kijkt, welk stuk wil je er dan uithalen, waarover je nog een tweede
maal wilt praten. Het moet een stuk zijn waarover je nog vragen hebt,
wat je niet goed begrijpt, waarmee je nog worstelt.''

Een mogelijke alternatieve aanloop tot de tweede ronde is om samen
met de cursistengroep een lijst op te maken van thema's die ze in
verband met de levensverhalen nog willen behandeld zien. Uit de lijst
die zo ontstaat kan men dan alle thema's schrappen die in de loop
van de opleiding in een vak behandeld zullen worden, zoals bijvoorbeeld:
hoe kijkt de samenleving aan tegen armoede? Op die manier blijven
nog een aantal restthema's over. De vraag aan de cursisten kan dan
zijn: {}``Wie wil een stukje van zijn levensverhaal vertellen, bekeken
vanuit dit thema?''

Op de beide manieren krijgt men een meer \emph{thematisch georiënteerde
bespreking}, waarbij het thema als het ware door een cursist wordt
ingeleid. Hetzelfde thema wordt ook door veel andere cursisten herkend,
en je krijgt dan in de bespreking veel meer dialoog en heen en weer
gepraat. Procesbegeleiders kunnen tijdens deze thematische besprekingen
de betrokkenheid van zoveel mogelijk cursisten trachten te stimuleren.
Als een bepaalde cursiste er bijvoorbeeld voor gekozen heeft om tijdens
de tweede ronde het thema incest in haar levensgeschiedenis dieper
te gaan onderzoeken, kunnen de procesbegeleiders de mannelijke cursisten
bijvoorbeeld bij de bespreking trachten te betrekken via de vraag:
welke gevoelens wekt dat bij u als man?

Sommige cursisten verkiezen om in deze tweede ronde geen thema aan
te snijden, maar wel nog een aanvullend stuk uit hun levensverhaal
te brengen. Immers, soms kunnen cursisten, die in de eerste ronde
vroeg aan de beurt zijn geweest, onder invloed van de verhalen van
de andere cursisten tot het inzicht komen, dat ze belangrijke stukken
uit het eigen levensverhaal over het hoofd hebben gezien, die ze alsnog
willen brengen. Soms heeft dit ook te maken met het feit dat cursisten
er een tijd kunnen over doen vooraleer ze het gevoel hebben klaar
te zijn om met een bepaald facet uit hun geschiedenis iets in de groep
te kunnen doen. Daarom is het belangrijk dat cursisten heel duidelijk
weten dat zij kunnen terugkomen op facetten die naar hun gevoel nog
onvoldoende aan bod zijn kunnen komen, of waarmee zij zijn blijven
zitten. Het kan aangewezen zijn dat de procesbegeleiders hierop meerdere
malen de aandacht vestigen tijdens het basisjaar. Er klaar voor zijn
om iets te kunnen brengen kan bij cursisten met uiteenlopende zaken
te maken hebben. En soms blijken evidenties van waaruit de opleiding
vertrekt de grootste hinderpaal te zijn. In het basisjaar wordt bijvoorbeeld
heel veel gepraat over gevoelens. Soms gebeurt het dat een cursist
slechts na enige tijd begrijpt wat bedoeld wordt met gevoelens en
beseft dat ook hij gevoelens heeft. Indien zich een dergelijk inzicht
manifesteert is het belangrijk dat de procesbegeleiders beseffen dat
een groot deel van wat reeds in het basisjaar gebeurde, vermoedelijk
aan de betrokken cursist zal voorbijgegaan zijn. Ook in een dergelijke
context kan terugkomen op zaken die reeds aan de orde zijn geweest,
heel nuttig zijn.

In deze tweede ronde bepaalt de cursist dus voor een groot stuk de
inhoud en de invalshoek. Wat de cursisten in deze tweede ronde ter
sprake brengen kan daardoor erg verschillend zijn. De wijze waarop
hier door de procesbegeleiders wordt op ingegaan zal aangepast zijn
aan de aard van de inbreng van de cursist.

In sommige verhalen staat het uitdrukking geven aan gevoelens erg
centraal. Het verhaal kan bijvoorbeeld veel schuldgevoelens en gevoelens
van kwaadheid aan het licht brengen bij de cursist. In dat geval zal
de inbreng van de procesbegeleiders er op gericht zijn de betrokkene
zelf te proberen ontschuldigen. In een verhaal van een andere cursist
kan de behoefte om te begrijpen er meer uitspringen (bijvoorbeeld:
{}``hoe komt het dat ...''). In dat geval zal de tussenkomst van
de procesbegeleiders tot doel hebben met de cursist op zoek te gaan
naar een mogelijke betekenis, naar een beter begrijpen. Dit kan bijvoorbeeld
door samen met de cursist te gaan zoeken naar elementen uit het verleden
die een mogelijke verklaring zouden kunnen bieden, waardoor de cursist
zijn eigen levensgeschiedenis kan gaan begrijpen. Bij sommige cursisten
blijkt een dergelijke benadering erg goed aan te slaan en een leerrijk
effect te hebben: een bepaalde gebeurtenis en de ermee verband houdende
gedragingen worden plots betekenisvol. Voor andere cursisten blijkt
het nog te moeilijk om de stap te zetten en op zoek te gaan naar een
mogelijke betekenis. De vragen van procesbegeleiders kunnen ze dan
ervaren als heel indringende pogingen om diep in hun verleden te graven,
en dit terwijl de procesbegeleiders toch gezegd hadden dat de cursist
zelf zijn eigen grenzen mocht bewaken. Deze cursisten reageren ook
vaak met kwaadheid op de suggestie dat hetgeen in hun ogen onbegrijpelijk
lijkt, misschien toch betekenisvol kan zijn. Voor procesbegeleiders
moeten dit signalen zijn om op dat moment hierop niet verder in te
gaan, zodat de situatie voor de betrokken cursist veilig kan gehouden
worden en hij niet over zijn grens getrokken wordt.

In deze tweede ronde wordt per cursist nogmaals een halve dag gereserveerd.


\subparagraph{Groepsproces}

In het vak levensverhalen staat het groepsproces heel centraal. De
cursistengroep maakt namelijk gedurende het basisjaar een heel ingrijpende
evolutie door. Waar cursisten de groep aanvankelijk meestal vooral
als erg onveilig ervaren, groeit de groep uit tot een omgeving die
veiligheid biedt en waarin men goed kan functioneren. Hoewel het scheppen
van een basisveiligheid een voorwaarde is om met de levensverhalen
te kunnen starten, draagt het werken rond de levensverhalen er heel
sterk toe bij om veiligheid en geborgenheid in de groep een veel grondiger
fundament te geven.

Door het feit dat het werken rond de levensverhalen in groep gebeurt,
zet men een dynamiek in gang waardoor cursisten gestimuleerd worden
om grondig en diep op hun levensgeschiedenis in te gaan. Cursisten
zien bij elkaar voorbeelden van de manier waarop je kan omgaan met
de verplichting om stukken uit je levensverhaal te brengen. Daarenboven
roepen armoede-ervaringen die anderen in de groep brengen ook bij
henzelf herinneringen op aan gelijksoortige ervaringen. Door deze
dynamiek wordt in het basisjaar erg diep op ervaringen ingegaan.

De groepsdynamiek heeft ook een gunstige invloed op de aanwezigheid
van cursisten. Meestal overtreft de aanwezigheid van cursisten in
het basisjaar veruit de verwachting, in die zin dat cursisten bijna
steeds aanwezig blijken te zijn en een grote betrokkenheid tonen.
Afwezigheden van cursisten blijken bijna steeds verband te houden
met persoonlijke feiten of omstandigheden en bijna nooit met het groepsproces.
Soms kan een spanning of een conflict in de groep voor een cursist
toch te veel zijn en de spreekwoordelijke druppel zijn die de met
moeilijke situaties reeds tot de rand gevulde emmer doet overlopen.

Wanneer het voor een bepaalde cursist te veel wordt, moet hij de kans
krijgen er even uit te stappen, zodat hij niet over zijn grens getrokken
wordt. Toch blijft hier een spanningsveld bestaan. Afwezigheden kunnen
noodzakelijk zijn voor een bepaald individu, maar te veel afwezigheden
zijn wel hinderlijk voor het groepsproces en voor het persoonlijk
proces van de cursist. Een cursist die te veel afwezig is, krijgt
het moeilijk om een begin te maken met zijn verwerkingsproces of om
dit proces verder te zetten en krijgt het ook moeilijk om aansluiting
te blijven vinden bij het groepsproces.


\subparagraph{Onderlinge spanningen}

Tijdens het basisjaar doen zich in de groep ook geregeld spanningen
voor. Daaraan wordt gewerkt via individuele begeleidingsgesprekken
of door de betrokkenen uit te nodigen voor een samenspraak. In een
\emph{conflictbemiddeling} komen vaak volgende vragen aan bod: {}``Wat
zijn volgens jou de feiten? Hoe heb je die feiten beleefd? Wat heb
je erbij gevoeld? Welke betekenis heb je ze gegeven? Welke conclusies
heb je er uit getrokken?''

Schematisch voorgesteld wordt achtereenvolgens aan elk van de betrokken
partijen de kans gegeven deze vragen vanuit zijn invalshoek te beantwoorden.
Hierdoor kan ieders standpunt aan bod komen. Het kan ook relevant
zijn daarbij te zoeken naar verbanden met de eigen geschiedenis.

De verschillende partijen doen een inspanning om zich in het standpunt
van de anderen in te leven, zodat er een beter wederzijds begrip kan
ontstaan. Vanuit dit beter wederzijds begrip kan gezamenlijk gekeken
worden of er zich voor de toekomst nog perspectieven openen. Vaak
worden er voor de betrokkenen werkpunten voor de toekomst uit gedestilleerd
en voor de groep nieuwe afspraken. Op die manier ontstaat er een nieuwe
situatie en kan iedereen weer verder.

Het blijft noodzakelijk voor de procesbegeleiders om erg attent te
zijn voor het behoud van een \emph{kwalitatief hoogwaardige groepssfeer},
aangezien die dé basis vormt voor een goed leerproces tijdens het
basisjaar, wat op zich weer een noodzakelijke basis is voor een \emph{kwaliteitsvol
leerproces} in de opvolgingsjaren. Enkele negatieve ervaringen uit
het verleden ten gevolge van een onvoldoende vakbekwame procesbegeleiding
tijdens het basisjaar hebben deze inzichten extra aangescherpt.


\subparagraph{Ingrijpend}

Het werken rond de levensverhalen is vaak heel pijnlijk. Procesbegeleiders
moeten daarom extra aandacht besteden aan de wijze waarop cursisten
omgaan met de eigen pijn en verdriet. Zij kunnen hen daarin ook ondersteunen.
Zij kunnen hen bijvoorbeeld, mocht dit nodig zijn, trachten te stimuleren
om vanuit betrokkenheid om te gaan met hun pijn en niet op een afstandelijke
wijze. Zij kunnen cursisten ook feedback geven over de wijze waarop
zij met hun pijn trachten om te gaan. Sommige cursisten blijven bijvoorbeeld
op sommige momenten massaal in hun eigen pijn zitten. Procesbegeleiders
kunnen hen in dat geval trachten te helpen een weg te vinden om er
iets mee te doen. Een ander aandachtspunt in het leren omgaan met
pijn is trachten er fysiek bij te blijven en niet ingaan op de drang
om weg te lopen, wanneer er pijnlijke dingen op tafel komen.

Omdat het zo een pijnlijk proces is, is het werken rond de levensverhalen
ook heel zwaar. Cursisten geven daarom aan dat je heel sterk moet
zijn om in de groep te kunnen verwerken wat er allemaal aan miserie
en verdriet uit je eigen levensverhaal en dat van de medecursisten
naar boven komt. De wonde die je diep had weggestoken, komt terug
naar boven. Het verleden komt als een flash-back terug. Het grote
verschil is dat je toen alleen stond met je pijn en verdriet, terwijl
je nu door elkaar gesteund wordt.

Cursisten vrezen dat het misschien wel kandidaat-cursisten zal afschrikken
als de zwaarte van het basisjaar erg beklemtoond wordt. Wie kiest
er immers bewust voor nog \emph{meer} pijn en verdriet? Uit zichzelf
gaat men niet alles van zijn pijnlijke levensgeschiedenis terug naar
boven halen en opnieuw beleven. Toch bevestigen cursisten dat je door
die pijn heen moet om te kunnen groeien en evolueren. Door het proces
van verwerken van de eigen levensgeschiedenis ga je de dingen anders
bekijken, begrijp je ze beter, kan je er aan werken en krijg je meer
zelfvertrouwen. Je moet dit proces ook doormaken om het werk van ervaringsdeskundige
te kunnen doen. Heel dit moeilijke proces kan sommige cursisten echter
ook een specifiek goed gevoel geven, namelijk dat alles wat men heeft
meegemaakt in het verleden niet nutteloos is geweest.

Net omwille van het feit dat het werken rond de levensverhalen het
basisjaar erg zwaar maakt, is het van groot belang om er over te waken
dat niet alles in het basisjaar, en zelfs in de verdere opleiding,
door die zwaarte wordt ingekleurd. Daarom is het essentieel om ook
veel ruimte te laten voor speelsheid, creativiteit en relaxatie. Zo
kunnen relaxatieoefeningen helpen bij het leren omgaan met de gevoelens
die de opleiding teweeg brengt of kunnen creatieve oefeningen als
uitgangspunt dienen om stukjes levensverhaal te brengen.


\subparagraph{Positief klimaat}

Ondanks het feit dat werken rond je levensverhaal een verplichting
is,%
\footnote{Het alternatief is stoppen met de opleiding.%
} is het brengen van je levensverhaal niet iets wat je als cursist
zo maar als vanzelfsprekend doet. In het basisjaar lukt dit omwille
van een samengaan van diverse elementen. Vooreerst is er het feit
dat je als cursist bij jezelf ervaart dat je vastzit, zodat er bij
jezelf een motief aanwezig is om er iets aan te doen. Omdat men daarenboven
van zijn medecursisten en de procesbegeleiders erkenning en steun
krijgt, vindt men de kracht om de stap te zetten en om op moeilijke
momenten toch verder te doen.

Deze erkenning, het feit dat men niet afgerekend wordt op zijn verleden
en dat men omwille van dit verleden niet veroordeeld wordt, zijn van
wezenlijk belang. Daardoor voel je als cursist dat je niet alleen
staat, en ervaar je zelfs vriendschap van je medecursisten. Respect
en vertrouwen zijn dus essentieel om rond de levensverhalen te kunnen
werken.

Dit positief klimaat maakt zelfs dat cursisten soms ervaren dat je
nog moeilijk kan stoppen, eens je begonnen bent met het brengen van
je verhaal: steeds blijven er maar weer nieuwe dingen uit je verleden
naar boven komen. Het positief klimaat zorgt ervoor dat je als cursist
opnieuw moed kan vatten. Je blijkt niet de enige te zijn met zoveel
vernedering, pijn en verdriet. En vaak heb je zelfs de indruk dat
jouw geschiedenis nog niet het ergste is wat een mens kan overkomen.
Ook put je veel moed uit het feit dat zoveel elementen uit de verhalen
van anderen zo vergelijkbaar zijn met datgene wat je zelf hebt doorgemaakt.

\begin{quote}
{}``Na de levensverhalen waren we bijna als broers en zussen van
elkaar. Zoveel begrip en vriendschap was er te voelen in de groep.
Iedereen voelde zich goed. We voelden ons allemaal als gelijken. Niemand
voelde zich minder dan de anderen.''
\end{quote}

\subparagraph{Groeibevorderend}

Vrij snel in de loop van het basisjaar wordt voor de procesbegeleiders
duidelijk zichtbaar dat de cursisten reeds een groeiproces hebben
doorgemaakt. Onder meer toont zich dat in het feit dat ze meer controle
krijgen over de eigen gevoelens, zodat er niet meer zo vaak mensen
naar buiten lopen omdat ze het verhaal niet langer kunnen aanhoren.
Verder is dit eveneens heel duidelijk zichtbaar in een aantal uiterlijke
aspecten, zoals kledij, make-up, haartooi, enzovoort. En ook in de
sociale omgang kan dit zichtbaar worden. Zo vertelde ooit een cursiste
dat ze de band met haar kinderen opnieuw had kunnen versterken doordat
ze het initiatief genomen had om geregeld met hen te communiceren
via de computer.


\subparagraph{Groei op persoonlijk vlak}

Ook cursisten zelf geven aan dat het werken rond de levensverhalen
voor henzelf zeer veel positieve effecten genereert. Naast het reeds
genoemde inzicht dat alles niet nutteloos was, heeft het vak levensverhalen
in het basisjaar tot effect dat de cursist niet blijft zitten met
zijn verleden, maar dat er een verwerkingsproces op gang gebracht
wordt. Een belangrijk element van dit verwerkingsproces is het feit
dat de cursist een beter inzicht verwerft in de patronen die hij heeft
ontwikkeld door uitgesloten te worden. Ook het zelfwaardegevoel van
cursisten groeit sterk. Cursisten leren via de levensverhalen de waarde
zien van hun medecursisten, en ervaren dat de medecursisten ook naar
hen kijken als naar een waardevol persoon. Vaak heeft de hele voorgeschiedenis
dit zelfwaardegevoel zwaar onderuit gehaald. Cursisten hebben over
zichzelf vaak het beeld dat ze nergens goed genoeg voor zijn. Vaak
achten ze zich zelf nog enkel goed genoeg om te poetsen. En soms ontbreekt
zelfs dat minimale gevoel van eigenwaarde.

Onder invloed van het groeiproces in het basisjaar blijken sommige
cursisten terug met een zekere hoop naar de toekomst te kunnen kijken:
blijkbaar kan de cirkel doorbroken worden. Blijkbaar is er echt een
kans dat de volgende generatie het beter zal hebben! Anderzijds kan
het basisjaar cursisten ook tot nieuwe inzichten brengen, die maken
dat de toekomst zich toch niet zo rooskleurig aandient. Dit kan bijvoorbeeld
het geval zijn indien cursisten aan de hand van een beter inzicht
in het eigen verhaal tot de conclusie komen dat ze ook hun eigen kinderen
reeds veel onrecht hebben aangedaan.

Door de cursisten worden ook nog de volgende \emph{positieve effecten}
van het vak levensverhalen vermeld:

\begin{itemize}
\item Je wordt gevoeliger (weker).
\item Je voelt je sterker.
\item Je kunt je eigen kracht doorgeven aan iemand anders die dreigt te
zinken.
\item Je kijkt anders naar andere personen die in de armoede leven.
\item Je gaat meer op zoek naar betekenissen en achtergronden.
\item Je kan beter open staan, ook voor de emoties van anderen.
\item Je wordt sterker in het zien van de gevoelens die aanwezig zijn in
het verhaal dat iemand brengt.
\item Je gaat meer toetsen of je interpretatie klopt.
\item Je vriendenkring verruimt. Onder meer sommige medecursisten worden
echte vrienden, waarmee je ook buiten de opleiding allerlei dingen
samen gaat doen. In dit verband signaleren de procesbegeleiders dat
cursisten blijkbaar een grote behoefte hebben om te experimenteren
met deze vriendschappen. Dit zou te maken kunnen hebben met het feit
dat ze nieuwe facetten gaan ontdekken van het concept vriendschap,
die tot dan voor hen onbekend waren. Indien een dergelijke vriendschap
onder medecursisten fout loopt, komen de gevolgen ervan uiteraard
ook binnen in de cursistengroep.
\end{itemize}

\subparagraph{Groei op relationeel gebied}

Via de levensverhalen leren cursisten van elkaar nieuwe mogelijkheden
kennen om met bepaalde problemen en moeilijkheden om te gaan. Cursisten
signaleren ook dat er veranderingen in de relaties met hun omgeving
kunnen optreden onder invloed van het basisjaar. De omgang met de
kinderen ondergaat wijzigingen. Cursisten geven aan dat ze meer tijd
nemen voor hun kinderen, beter kunnen praten met en luisteren naar
hun kinderen. Anderzijds is het ook zo dat cursisten na een opleidingsdag
leeg en vermoeid kunnen thuis komen, waardoor ze op dat moment niet
meer in staat zijn om hun kinderen de gebruikelijke zorg en aandacht
te schenken. Sommige cursisten signaleerden in dit verband dat hun
kinderen echt kwaad waren op de opleiding, omdat die hun mama of papa
zoveel verdriet aandeed. Cursisten vertellen voorts nog dat ze in
de omgang met hun kinderen meer dan vroeger durven voortgaan op hun
gevoel, wat niet wegneemt dat ze zich ook meer vragen gaan stellen
bij hun gedrag tegenover hun kinderen, zodat dit gedrag een meer bewust
gedrag wordt.

\begin{quote}
{}``Ik heb in het basisjaar geleerd om ook eens nee te kunnen zeggen
tegen mijn kinderen. Dat durfde ik vroeger niet. Ik dacht altijd dat
ik hen tekort zou doen.''
\end{quote}
Enerzijds kan het veranderd gedragspatroon voor de betrokken kinderen
heel aantrekkelijk zijn, bijvoorbeeld indien ze daardoor een grotere
veiligheid ervaren, of zelf ook een groter gevoel van eigenwaarde
gaan ontwikkelen. Anderzijds kan het voor de betrokken kinderen niet
altijd gemakkelijk zijn om zich aan deze veranderingen aan te passen
of ze te aanvaarden. Zo kan het voor kinderen moeilijk te begrijpen
zijn dat hun moeder hen plots meer eisen gaat stellen en niet zo gemakkelijk
meer over zich heen laat lopen. Voornamelijk als het gaat om het doorbreken
van relatiepatronen die zich reeds een hele tijd als vaste gewoontes
hadden geïnstalleerd, wordt door kinderen het felst gereageerd.

\begin{quote}
{}``Mijn grotere kinderen nemen het niet dat ik ook voor mijn eigen
gevoelens en voor mezelf begin op te komen, en dat ik ook mezelf iets
gun. Vroeger kwam ik nooit voor mezelf op en waren het altijd mijn
kinderen die eerst kwamen.''
\end{quote}
Ook tegenover de ruimere omgeving kunnen cursisten zich onder invloed
van het basisjaar anders gaan opstellen.

\begin{quote}
{}``Ik heb in het basisjaar geleerd wat vertrouwen en respect betekenen.
Ik heb ook beter leren begrijpen wat een vriendschappelijke relatie
is en in welke mate je je aan zo een relatie kan binden. Nu ga ik
bewuster om met relaties.''
\end{quote}
Uiteraard groeit niet iedere persoon op dezelfde manier.


\subparagraph{Verwerken en verruimen}

Via het werken met de levensverhalen van de cursisten worden hoofdzakelijk
twee belangrijke effecten nagestreefd: het op gang brengen van het
proces van \emph{verwerken} van de eigen ervaringen enerzijds, en
van het \emph{verruimen} van die ervaring anderzijds. Alvorens men
daaraan kan toekomen, is het noodzakelijk dat cursisten zich realiseren
en ook kunnen voelen dat ze er mogen zijn met hun verhaal. Dit is
de allereerste doelstelling van het werken rond het levensverhaal.
Het realiseren van deze doelstelling is noodzakelijk opdat men de
hiervoor vermelde effecten die men met het werken rond het levensverhaal
beoogt, zou kunnen halen. Eerst moet de cursist kunnen voelen dat
hij met zijn verhaal geaccepteerd wordt, zodat hij ruimte krijgt om
ook zelf zijn eigen verhaal te accepteren en in tweede instantie het
verhaal van de andere.

Een cursist groeit aanzienlijk op het gebied van ervaringsdeskundigheid
als hij kan begrijpen, waarom hij in het verleden precies op die specifieke
manier heeft moeten reageren op de context waarin hij zich bevond.
Als hij daarnaar kan terug kijken, kan hij leren begrijpen waarom
hij het proces, dat hij is gegaan, is moeten gaan. De ervaringsdeskundigheid
wordt verder ontwikkeld door ook te kunnen leren kijken naar de andere.
Zo kan de cursist leren zien dat een collega cursist, omwille van
redenen die specifiek zijn voor zijn persoonlijke situatie, in zijn
eigen leven zijn eigen specifieke proces is moeten gaan. Het ontwikkelen
van deze inzichten en het stevig verankeren ervan, maakt de centrale
kern van ervaringsdeskundigheid uit.


\subparagraph{Verwerking van eigen ervaringen}

Het werken met de levensverhalen zet een belangrijk verwerkingsproces
in gang. Het is het proces van \emph{verwerking van de eigen pijn}
en van het \emph{ontschuldigen van zichzelf}, zodat de verwerking
van de eigen ervaringen kan leiden tot eigenwaarde en identiteit.
Het betekent inzicht krijgen in de eigen levensgeschiedenis, zichzelf
leren aanvaarden, durven in de spiegel te kijken, durven na te denken
over iets wat iemand over jou zegt. Het betekent zich los trekken
van veroordelingen en beschuldigingen om op zoek te gaan naar betekenissen
in de context, naar verbanden in de eigen levensgeschiedenis. Het
betekent ook deze te leren benoemen en zo de eerste stappen te zetten
in een ontschuldigingsproces. Maar het betekent eveneens ruimte krijgen
en het recht ervaren om ook iets voor zichzelf te mogen doen, om ook
zelf te mogen groeien, om ook in de eigen waarde te mogen geloven,
om ook voor de eigen noden te mogen opkomen.

Aan dit verwerkingsproces wordt per cursist gestructureerd en gefaseerd
gewerkt: 

\begin{itemize}
\item Het eigen verhaal doen.
\item Orde scheppen in de eigen chaos.
\item Plaatsen van ervaringen in hun context;
\item Zicht krijgen op:

\begin{itemize}
\item de eigen mogelijkheden en moeilijkheden;
\item de eigen weerstanden en waarop ze berusten;
\item de eigen dynamiek en welke gevolgen die heeft;
\item de geschiedenis van de eigen ouders.
\end{itemize}
\end{itemize}
In het werkveld vertrekt de ervaringsdeskundige vanuit zichzelf. Dus
moet de ervaringsdeskundige zijn schaamte om zelf naar buiten te treden
kunnen overwinnen. Om dit te bereiken moet men eerst zijn eigen verhaal
goed door hebben en meer inzicht verwerven in zichzelf door spiegels
te krijgen, waardoor men naar zichzelf kan kijken. Er is dus tijd
nodig om het eigen levensverhaal te doen, om het in lijnen te krijgen
en te kunnen kaderen.

Het is dus duidelijk dat dit opleidingsonderdeel bij de cursisten
een heel intensief leerproces in gang zet. Het moet ook duidelijk
zijn dat dit proces gedurende het relatief korte bestek van het basisjaar
niet afgerond wordt. Toch komt het geregeld voor dat cursisten naar
het einde van het basisjaar de behoefte ervaren om in dit leerproces
even een rustpauze te kunnen inlassen, omdat ze het gevoel hebben
dat ze vol zitten en er niets meer bij kan. Dit belet niet dat ze
nadien de draad van dit proces opnieuw opnemen. Toch merkt men dat
de zomervakantie in dat verband een vrij lange periode is, waarin
cursisten een zekere terugval naar oude patronen kennen. De cursisten
schrijven dit toe aan het feit dat ze tijdens de vakantie geen opvolging
en ondersteuning meer krijgen vanwege de procesbegeleiders.

Zo een tijdelijke terugval is overigens niet echt problematisch. Het
verwerken van de eigen ervaringen is immers een aandachtspunt gedurende
het verloop van de hele opleiding. En zelfs bij het afronden van de
volledige opleiding kan men niet stellen dat dit verwerkingsproces
rond is. Het zou dus helemaal verkeerd zijn te veronderstellen dat
cursisten ten gevolge van dit proces hun eigen armoede-ervaringen
ontgroeien.

Hoofddoelen van het opleidingsonderdeel levensverhalen in functie
van het proces van verwerken van de eigen armoede-ervaringen, zijn:

\begin{itemize}
\item Er mogen zijn als individu.
\item Plaats durven geven aan zijn gevoelens. Verdrietig mogen zijn rond
zijn eigen verhaal.
\item Zichzelf durven te bekijken.
\item Over zichzelf durven nadenken.
\item Betekenissen in hun context kunnen plaatsen.
\end{itemize}

\subparagraph{Zijn masker afleggen}

Vele armen dragen een masker. Dit masker moeten ze dragen omdat hun
onkunde in de maatschappij veroordeeld wordt en hun streefdoel juist
is aanvaard te worden. Een masker betekent zich aanpassen aan anderen
of zich een imago aanmeten waardoor ze zichzelf verdoezelen.

\begin{quote}
{}``Ik ben aan de opleiding begonnen omdat ik het beu was om me voor
de buitenwereld voor te doen als iemand anders. Ik deed me voor als
iemand die een hoge opleiding had genoten. En de mensen dachten van
mij dat ik maatschappelijk werker was. Dus moest ik me constant bewijzen
tegenover de buitenwereld, en mocht ik zeker nooit falen. Ik deed
dit door de indruk te wekken dat ik meer kennis bezat dan de anderen.
Ik mocht niet van mijn troon stappen, want die troon betekende voor
mij erkenning krijgen en aanvaard worden. Ik kon dus ook nooit vertellen
wat mijn echte achtergrond was.''
\end{quote}
Door zichzelf te verdoezelen hebben armen zichzelf inzake eigenwaarde
en identiteit te weinig kunnen ontwikkelen. Dit proces moet worden
ingehaald, willen zij ooit hun levenservaring belangrijk en rijk genoeg
vinden om van daaruit te vertrekken, hetgeen de kern van ervaringsdeskundigheid
is.


\subparagraph{Een persoonlijke groei}

Deze stap is ook belangrijk om te kunnen groeien in hun eigen leven.
Cursisten merken in de loop van de opleiding dit effect en drukken
dit uit door de eigen groei aan te geven als een belangrijk, soms
het belangrijkste, motief voor het volgen van de opleiding:

\begin{quote}
{}``Waarom ik deze opleiding doe? Die vraag is me ondertussen misschien
wel al honderd keer gesteld. Wel, om eerlijk te zijn, ik doe deze
opleiding voor mezelf. Wellicht klink ik nu heel egoïstisch, maar
het is de werkelijkheid, en dus moet ik er ook voor durven uitkomen,
vind ik.''
\end{quote}
Toch is dit groeien in het eigen leven ook belangrijk in functie van
de taakuitoefening als ervaringsdeskundige. Persoonlijke groei is
een recht voor ieder individu en door dit mee te geven in de begeleiding
kan de ervaringsdeskundige leren ook de andere het recht te geven
om te groeien.


\subparagraph{Zichzelf ontschuldigen}

Personen die in armoede leven hebben te kampen met een enorme berg
schuld, zoals existentiële, maatschappelijke en financiële schuld.
Deze schuld verhindert hen tot nieuwe inzichten en perspectieven te
komen. Schuld blokkeert en uit zelfbehoud zal de arme zichzelf trachten
te verdoezelen. Om een inzicht te kunnen krijgen in hun geschiedenis
moeten personen die in de armoede leven dus zichzelf kunnen ontschuldigen.

Aangezien schuld wordt overgedragen op de kinderen en dus wordt doorgegeven
van generatie op generatie moet de cursist eerst zichzelf kunnen ontschuldigen
om vervolgens dit proces naar anderen en eventueel naar de eigen ouders
te kunnen doortrekken. Toch is dit intergenerationeel perspectief
voor de meeste cursisten in het basisjaar een zeer moeilijke zaak.
Veel cursisten worden erg kwaad als men dit perspectief in verband
met hun eigen concrete situatie tracht te introduceren. Voor heel
wat cursisten wordt een dergelijk intergenerationeel perspectief slechts
stilaan mogelijk naar het einde van de hele opleiding. Tijdens het
basisjaar moet de cursist in de eerste plaats vanuit het eigen perspectief
kunnen vertrekken.


\subparagraph{Intergenerationele aspecten}

Aangezien ervaringsdeskundigheid alles te maken heeft met het werken
met de eigen levensgeschiedenis, met de eigen kwetsuren en de eigen
krachten is, zoals we reeds aangaven, in de eerste plaats het \emph{verwerkingsproces
van de eigen levensgeschiedenis en het eigen ontschuldigingsproces
van fundamenteel belang}. Toch moet een cursist tijdens dit proces,
als hij dit expliciet als behoefte aangeeft, ook de ruimte kunnen
krijgen om vanuit een contextueel perspectief naar het ontschuldigen
van de eigen ouders toe te werken. Als men op zoek gaat naar de innerlijke
wortels van armoede stelt men heel veel variaties vast en ziet men
dat elke levensgeschiedenis anders is. Maar doorheen deze verschillen
merkt men dat nogal wat personen die in de armoede leven, een schuldtoewijzing
naar de ouders toe hebben ontwikkeld. Door omstandigheden, zoals bijvoorbeeld
een plaatsing, of door een breuk in de relatie is er een grondige
twijfel gegroeid aan de liefde van de ouders en heeft men zijn toevlucht
gezocht tot zelfmedelijden, of soms is men blijvend op zoek om alsnog
een oplossing te vinden voor een onbevredigd basisverlangen.

Daarom kan het \emph{intergenerationele aspect} eveneens een belangrijke
component zijn van het onderzoek naar de eigen levensgeschiedenis
met het oog op ervaringsdeskundigheid. De aandacht voor de totaalcontext
van het gezin is immers wezenlijk. Als procesbegeleider kan men daarom
een aantal vragen stellen die de cursist kunnen helpen om naar het
eigen verhaal te kijken en dit in een bredere context te plaatsen.
Belangrijke vragen bij een dergelijke analyse kunnen zijn: {}``Door
wie werd je als kind geplaatst? Wat is de geschiedenis van je ouders?
Hebben ook zij een plaatsingsgeschiedenis achter de rug? Hebben zij
maatschappelijke vaardigheden kunnen ontwikkelen of was er eerder
sprake van wereldvreemdheid? Hebben je ouders kunnen blijven zorgen
voor jou als kind? Kon je als kind loyaal blijven aan je gezin? Kon
je als kind blijven vragen naar een positieve bevestiging door je
ouders? Wat zijn scharniergebeurtenissen geweest in je gezin?'' Vanuit
de begeleiding zijn deze vragen dus bedoeld om de cursist een bredere
context voor zijn verhaal aan te reiken. Eventueel kunnen deze vragen
bij sommige cursisten ook een proces op gang brengen dat uiteindelijk
kan leiden tot het ontschuldigen van de eigen ouders. De meeste cursisten
zullen hier slechts aan toe zijn naar het einde van de opleiding.
Voor de enkeling die hier toch wel al aan toe is, kunnen zich doorheen
dit soort bevraging perspectieven tot herstel openen en kan de relatie
tot het eigen gezin een betekenisvol kader krijgen.

Niet elke cursist is reeds in het basisjaar in staat om dit intergenerationele
aspect van de eigen levensgeschiedenis te exploreren. Bij cursisten
voor wie dit aspect nog te vroeg komt, wordt het in het basisjaar
nog niet uitgediept. Het thema komt enkel ter sprake, indien de cursist
zich daarover zelf reeds vragen begint te stellen.


\subparagraph{Een onaf proces}

Hiermee wordt meteen ook duidelijk dat in het basisjaar slechts een
aanvang wordt gemaakt met het verwerken van de eigen ervaring, zij
het dat die aanvang niet onbelangrijk is. Men zet een proces op gang
dat op het einde van het basisjaar in elk geval nog helemaal niet
is afgerond. Procesbegeleiders en cursisten vragen zich soms af, of
er in de loop van de opvolgingsjaren van de opleiding nog wel voldoende
tijd en ruimte is om dit proces verder te zetten en ook af te ronden,
en om cursisten daarbij voldoende te ondersteunen. Zeer veel cursisten
hebben op het einde van het basisjaar nog niet de ruimte gevonden
om de intergenerationele aspecten van hun levensgeschiedenis volop
te verkennen. Bij velen heeft er zich in hun levensgeschiedenis een
breuk met de eigen ouders gevormd. In de loop van het basisjaar worden
bij sommige cursisten dan wel aanzetten gegeven tot het ontschuldigen
van de betrokkenen in die gebroken relatie, maar dit proces is zeker
niet afgewerkt op het einde van het basisjaar.

Cursisten moeten ook na het basisjaar voldoende kunnen ondersteund
worden in het verder zetten van dit proces en in eventuele pogingen
om bepaalde zaken in verband met het verleden te trachten uit te klaren.
Anders zou men hen in de kou laten staan. Want pas op het einde van
het basisjaar blijken de meeste cursisten zo ver geëvolueerd te zijn
dat ze belangstelling krijgen voor vragen zoals: {}``Hoe keken mijn
ouders hier naar? Waarom hebben mijn ouders dit gedaan?'' Dit impliceert
dat ook in de opvolgingsjaren nog expliciet tijd moet kunnen vrijgemaakt
worden om met cursisten verder te werken aan hun verwerkingsproces,
ondanks het feit dat vanaf dan een aantal technische en praktijkgerichte
vakken een belangrijk deel van de tijd gaan opeisen.


\subparagraph{Verruiming van de eigen ervaring}

Het vak levensverhalen is ook heel erg betekenisvol in het licht van
het proces van verruimen van de eigen persoonlijke ervaring. Het verruimen
van de eigen ervaring staat vooral in functie van de typische rol
die de ervaringsdeskundige in het werkveld zal te vervullen hebben.
In het basisjaar verloopt dit verruimingsproces vooral aan de hand
van de ervaringen van de andere cursisten.

De hoofddoelen in het licht van verruiming zijn:

\begin{itemize}
\item Kunnen inleven in het gevoel van anderen.
\item Problemen en oplossingen kunnen kaderen los van het eigen verhaal.
\end{itemize}
Het eigen verwerkingsproces is de bodem, de grondslag om de individuele
ervaring te kunnen verruimen en de stap te kunnen zetten naar de andere.
Vanuit het eigen individuele verwerkingsproces begint de zoektocht
naar verruiming door analyse en toetsing van de eigen ervaringen aan
die van anderen. Betrokkenheid voelen en die leren uitdrukken is in
de opleiding tot ervaringsdeskundige een belangrijk leerdoel. Voor
ervaringsdeskundigen is emotionele betrokkenheid een sterke leidraad.
Het is een werkinstrument en dus meer dan een houding alleen.

De hier gebruikte methodiek is het analyseren van de ervaringen van
mede-cursisten en deze toetsen aan het eigen levensverhaal. Via het
proces van individuele verwerking en analyse van het eigen levensverhaal,
een proces dat binnen de veiligheid van de groep wordt aangedurfd,
kan men gelijkenissen en verschilpunten leren zien in ervaringen.
Tijdens het basisjaar wordt dus gewerkt met de verscheidenheid aan
verhalen en ervaringen van de mensen uit de cursistengroep.

Het beluisteren van de levensverhalen van de andere cursisten zet
dus bij de cursisten een heel proces op gang, waarin de kijk op armoede
verruimd wordt. Cursisten leren zien dat ze niet alleen staan met
hun ervaringen, maar dat nog anderen gelijksoortige ervaringen hebben
gehad. Anderzijds leren ze ook zien dat sommige cursisten heel andere
ervaringen hebben meegemaakt, want armoede heeft uiteraard veel gezichten.
Cursisten leren dus via het beluisteren van de verhalen van anderen
heel veel verschillende armoede-ervaringen kennen.

Het verruimen van de eigen ervaring blijft doorheen de hele opleiding
meegaan als opleidingsdoelstelling. Gedurende het basisjaar wordt
hierin enkel een eerste, maar toch wel aanzienlijke, stap gezet. Verder
in de opleiding komt het verruimen van de eigen ervaring vooral aan
bod tijdens de stages, waarin via het voelen, zien en inleven bij
armen, bij gezinnen en bij groepen kan vastgesteld worden dat ieder
verhaal anders is en dat toch telkens pijn, uitsluiting en onmacht
kunnen gehoord worden en telkens inspanningen om zich hiertegen te
verzetten merkbaar zijn. De praktijk heeft geleerd dat deze kansen
om de eigen armoede-ervaring te verruimen slechts dan ten volle effectief
zijn wanneer er expliciet aandacht aan wordt besteed, bijvoorbeeld
tijdens een stagebespreking of in een praktijkgebonden vak. Aanvankelijk
ging men er meer van uit dat dit proces van het verruimen van de eigen
ervaring ook op een impliciete manier voldoende verder gezet werd.

Niet enkel het verwerken van de eigen ervaring, maar ook het verruimen
ervan draagt bij tot het proces van ontschuldigen. Cursisten horen
dat ook anderen, net als zijzelf, er niet in geslaagd zijn om aan
de armoede te ontsnappen, ondanks de uiteenlopende pogingen die ze
daarvoor hebben ondernomen en de inspanningen die ze hebben geleverd.
Daardoor leren cursisten begrijpen dat de gevolgen van armoede dermate
omvattend zijn, waardoor armoede eerder als een systeem moet gezien
worden, waarin ze gevat worden, dan dat het een toestand zou zijn,
waaraan ze zelf in belangrijke mate schuld hebben. Door dit inzicht
hoeven ze zich niet langer te blijven blind staren op de mislukkingen
uit hun leven, maar kunnen ze zien dat al die inspanningen die zijzelf
en anderen geleverd hebben, ondanks alles getuigen van veel kracht
en moed. Vaak betekent dit inzicht dat cursisten tot de ontdekking
komen van de eigen kracht en de eigen positieve eigenschappen. Het
doet hun zelfvertrouwen aanzienlijk toenemen.


\paragraph{Niet-klassikale componenten van het vak levensverhalen}

Naast het klassikaal gedeelte bevat het vak levensverhalen ook een
klein \emph{individueel gedeelte}, waarbinnen de methodiek van de
\emph{individuele begeleidingsgesprekken} een prominente plaats inneemt.
Per semester komt elke cursist minstens tweemaal aan de beurt voor
een individueel begeleidingsgesprek met de procesbegeleiders. Die
zijn met het oog hierop elke veertien dagen een extra dag aanwezig
op de opleidingslokatie. Tijdens zo een dag komen vier cursisten aan
bod voor een gesprek.

In het kader van de individuele begeleiding van cursisten wordt voor
iedere cursist een individuele cursistenfiche aangelegd. Er kan daarenboven
ook nog gewerkt worden met een heen-en-weerschriftje. Met het oog
op de bescherming van de privacy van cursisten is het van groot belang
dat strenge normen gehanteerd worden wat betreft de toegang tot dit
materiaal, het bewaren ervan en, te gepasten tijde, de vernietiging
ervan.

Na het eerste individuele gesprek wordt van elke cursist een startfiche
opgemaakt. Deze cursistenfiche wordt het basisinstrument met het oog
op een intensieve individuele opvolging gedurende het basisjaar. Ook
in de opvolgingsjaren van de opleiding wordt deze begeleidingsfiche
verder gebruikt.

Men nodigt in het kader van het vak levensverhalen de cursist ook
expliciet uit voor het verrichten van \emph{individueel werk}. Cursisten
krijgen de opdracht om thuis te schrijven aan een levensboek en te
lezen in het boek \emph{Uit het huis, uit het hart?} Daarnaast kunnen
ze uit vrije wil een dagboek bijhouden of aan een opdracht werken
in functie van een thematische bespreking. Dit kan bijvoorbeeld het
opmaken van een genogram zijn of het uittekenen van een levenslijn.
Tabel \vref{individueel-programma-vooropleiding} \vpageref{individueel-programma-vooropleiding}
geeft een overzicht van het individueel georiënteerde gedeelte van
het vak levensverhalen. Hierna geven we een korte toelichting bij
de verschillende onderdelen ervan.

%
\begin{table}[!htbp]
\begin{center}\begin{tabular}{|l|}
\hline 
\noun{Individuele gedeelte van het vak levensverhalen}\tabularnewline
\hline
\hline 
Twee individuele gesprekken per semester\tabularnewline
\hline
Individuele opdracht: levensboek \tabularnewline
\hline
Lectuur \emph{Uit het huis, uit het hart?}\tabularnewline
\hline
Vrijwillig individueel werk (dagboek, genogram, levenslijn)\tabularnewline
\hline
\end{tabular}\end{center}


\caption{\label{individueel-programma-vooropleiding}Het vak levensverhalen:
het individuele gedeelte.}
\end{table}



\subparagraph{Individuele begeleidingsgesprekken}

Vanaf het basisjaar en gedurende de hele duur van de opleiding komt
iedere cursist \emph{minimaal tweemaal} per semester aan bod voor
een \emph{individueel begeleidingsgesprek}. Tijdens het basisjaar
worden deze individuele opvolgingsgesprekken bij voorkeur \emph{kort
na het levensverhaal} gepland. De ervaring leert dat deze gesprekken
op dat ogenblik over het algemeen gemakkelijk een grote diepgang halen.
Het moet duidelijk zijn dat deze individuele begeleiding gericht is
op het geven van feedback en ondersteuning op opleidingsvlak in het
perspectief van ervaringsdeskundigheid. Ook het levensverhaal blijft
in de individuele begeleidingsgesprekken een blijvend agendapunt.
Het vasthouden aan een eenvormig model van cursistenbegeleiding draagt
ertoe bij dat er geen grensvervaging optreedt en dat men niet opschuift
in de richting van therapeutische begeleidingsgesprekken.

Een individueel gesprek wordt steeds door beide procesbegeleiders
samen gevoerd. Tijdens een dergelijke bespreking zijn er twee grote
\emph{aandachtspunten}:

\begin{itemize}
\item Enerzijds het thema {}``hoe voel ik me in de groep, en wat voel ik
allemaal rond de dingen waarmee we in de opleiding bezig zijn''.
Ook het inzicht in de eigen levensgeschiedenis is een vast aandachtspunt.
\item Anderzijds een tussentijdse evaluatie in functie van de eindtermen,
met daaraan gekoppeld werkpunten voor de cursist. Bijvoorbeeld: {}``Je
hebt vaak de behoefte om weg te lopen uit de groep. Probeer uit te
zoeken waarom dit zo is en probeer ook te zoeken naar mogelijke oplossingen.''
\end{itemize}
Als besluit van zo een tussentijds evaluatiemoment kan naast de gewone
werkpunten zo nodig aan een cursist ook een bijzondere groeibevorderende
opdracht worden gegeven.

Een individueel begeleidingsgesprek kan bij de cursist ook de behoefte
aan het licht brengen aan een diepgaander en therapeutisch gerichte
begeleiding van trauma's uit het verleden. Het kan dan zinvol zijn
dat vanuit de opleiding doorverwezen kan worden naar hulpverleners,
die enige kennis hebben van de inhoud en de werkwijze van de opleiding.
Daartoe legde De Link een lijst aan van een aantal therapeuten met
kennis van het contextuele denken en werkzaam in een centrum voor
geestelijke gezondheidszorg, die eventueel kunnen aangesproken worden
indien een cursist behoefte blijkt te hebben aan een meer therapeutisch
gerichte begeleiding.

Toch blijft het geen sinecure om toegankelijke hulpverleners te vinden.
Indien men een beroep zou doen op therapeuten in het kader van hun
privépraktijk, zouden de cursisten vaak met onoverkomelijke financiële
barrières worden geconfronteerd. De kost van een begeleiding door
een therapeut, verbonden aan een centrum voor geestelijke gezondheidszorg,
valt door cursisten meestal wel te dragen, maar vaak vormen in deze
gevallen de wachtlijsten een nadeel, terwijl de nood aan therapeutische
zorg zich net vaak acuut manifesteert. Voor cursisten, waarvan men
vanuit de opleiding vindt dat ze baat zouden hebben bij een intensieve
begeleiding, blijft gelden dat de betrokken cursist alle stappen in
dit verband zelf in handen blijft houden. Vanuit de opleiding kan
hij hierin wel gesteund worden.

De individuele begeleidingsgesprekken bieden voor de cursist zelf
ook de gelegenheid om gespreksthema's aan te brengen. Deze kunnen
zowel met het groepsgebeuren te maken hebben als verband houden met
persoonlijke zaken.

Na elk gesprek wordt een \emph{verslag} opgemaakt van de hoofdpunten
uit de bespreking en aan de cursist gegeven. Op die manier hebben
cursisten controle over wat over hen op papier wordt gezet, kunnen
ze dit eventueel aanvullen en corrigeren en hebben ze tevens een geheugensteuntje
wat de werkpunten betreft. Verder dient het verslag als \emph{opvolgingsinstrument}
tijdens het volgende individuele gesprek.

In sommige gevallen zal een cursist meer dan twee individuele gesprekken
per semester hebben. Bijkomende individuele besprekingen kunnen aangevraagd
worden door de cursist of kunnen plaats vinden op initiatief van de
procesbegeleiders. Zo een bijkomend gesprek kan in sommige gevallen
plaats hebben op een ander moment dan de formeel daarvoor voorziene
data. Een procesbegeleider die merkt dat een bepaalde cursist het
moeilijk heeft, kan die bijvoorbeeld ook even apart nemen tijdens
de middagpauze van de dag waarop het vak communicatie op het agenda
staat.


\paragraph{Individuele opdracht: het levensboek}

De cursisten worden tijdens het basisjaar blijvend sterk aangemoedigd
om een \emph{levensboek} op te starten, waarin ze hun levensverhaal
optekenen. Er wordt bij hen, zeker ter gelegenheid van een individueel
opvolgingsgesprek, systematisch geïnformeerd naar hun vorderingen
in het werken aan hun levensboek. In principe werken de cursisten
hier thuis aan.

\begin{quote}
{}``We moesten voor onszelf een dagboek bijhouden en in een ander
boek moesten we ons levensverhaal schrijven. Niemand mocht dit lezen.
Wij bepaalden zelf wat we in het boek kwijt wilden en wat we met het
boek deden. Het was onze eigendom.''
\end{quote}
De methodiek van het levensboek wordt door de meeste cursisten ervaren
als een erg waardevol instrument om naar het eigen verleden te kijken,
om een begin van orde in de chaos te brengen en om de drempel tot
het brengen van het eigen verhaal in de groep te verkleinen. Dit belet
niet dat in de aanvangsfase dit werken aan het levensboek eerder moeizaam
kan verlopen. Vaak hebben cursisten aanvankelijk nogal wat weerstand
tegen het noteren van hun levensverhaal in een levensboek, omdat het
hen moeilijk valt om soms erg pijnlijke herinneringen en gevoelens
aan papier toe te vertrouwen. Geleidelijk aan ervaren de meeste cursisten
het opschrijven van hun levensverhaal als iets positiefs. Verschillende
cursisten vertelden later dat ze, eenmaal ze begonnen waren met schrijven,
er nog nauwelijks konden mee ophouden. Sommigen schreven soms gedurende
een hele nacht verder aan hun levensboek.

Indien cursisten moeilijkheden ervaren bij het werken aan het levensboek,
bijvoorbeeld als ze er niet in slagen om een levensboek te beginnen,
wordt dit opgenomen in het individuele gesprek. Tijdens zo een gesprek
trachten de procesbegeleiders dan samen met de betrokken cursist uit
te zoeken wat er voor zorgt dat hij zich voor deze moeilijkheden geplaatst
ziet.

Het levensboek kan voor de cursist twee \emph{functies} hebben:

\begin{itemize}
\item een document om terug te kijken op zijn leven, om een stand van zaken
op te maken;
\item het van zich afschrijven van het eigen leven en van alle pijn en verdriet
daarrond.
\end{itemize}
Sommige cursisten lezen stukjes voor uit het eigen levensboek of vertellen
erover. Sommigen laten er stukjes uit lezen door een medecursist of
door een begeleider. Anderen houden dit levensboek voor zich. Nog
anderen laten het lezen aan vrienden of kennissen.

Gezien dit levensboek een erg persoonlijk document is, wordt dit door
procesbegeleiders nooit ingekeken, tenzij wanneer de cursist er uitdrukkelijk
om vraagt. Wel kan men als procesbegeleider vragen dat de cursist
zijn levensboek meebrengt naar het individuele begeleidingsgesprek.
Zo heeft hij de kans om er eventueel naar terug te grijpen wanneer
in het gesprek een specifiek thema aangesneden wordt, waarover de
cursist het ook al in zijn levensboek gehad heeft.


\subparagraph{Individuele lectuur}

Bij de start van de opleiding krijgen alle cursisten een exemplaar
van het boek \emph{Uit het huis, uit het hart}. Zij kunnen dit gebruiken
als een persoonlijk handboek. Het bevat de resultaten van een langdurig
onderzoek van De Cirkel samen met een groep van personen die in armoede
leefden, naar het wezen van armoede. Cursisten hebben de opdracht
om er geregeld in te lezen. Deze individuele lectuur kan hen ondersteunen
bij het uitschrijven en brengen van het eigen levensverhaal.


\subparagraph{Het dagboek}

Naast het maken van een levensboek wordt cursisten ook de mogelijkheid
geboden om een dagboek aan te leggen, waarin ze actuele gebeurtenissen
en de daarmee samenhangende gevoelens kunnen noteren. Ze kunnen erin
ook zaken noteren uit de opleiding, waardoor ze werden getroffen,
of bedenkingen bij wat zij in de opleiding hebben gehoord.

Ook dit is materiaal dat ze eventueel in de groep kunnen brengen.

Soms gebeurt het dat cursisten dagboek en levensboek met elkaar integreren
tot een geheel. Gezien het feit dat levensverhalen gedurende het basisjaar
heel centraal staan, is de kans groot dat cursisten in het basisjaar
vooral getroffen worden door stukken uit de verhalen van andere cursisten,
en dat deze elementen op hun beurt de herinnering oproepen aan stukken
uit het eigen levensverhaal, zodat het voor hen soms moeilijk wordt
om dagboek en levensboek inhoudelijk strikt gescheiden te houden.


\subparagraph{De levenslijn}

Sommige cursisten zijn erg gebaat bij het maken van een levenslijn,
waarop ze de belangrijkste momenten uit hun leven situeren. Dit kan
een hulpmiddel zijn bij het structureren van het eigen verleden.


\subparagraph{Het genogram}

Dit is een opdracht die bij veel cursisten aanslaat en waarvan ze
te kennen geven dat ze er voor zichzelf veel aan hebben. Cursisten
kunnen er een gevoel van verbondenheid door ontdekken, bijvoorbeeld
omdat ze tot de vaststelling komen dat een breuk met de ouders nog
niet noodzakelijk een breuk met iedereen uit de familie impliceert.
Het werken aan een genogram blijkt voor cursisten ook een bron van
sterkte te zijn, omdat het hen aanzet om over hun eigen familie te
gaan nadenken en omdat het hen helpt bij het uitklaren van complexe
relaties.


\subsubsection{Evaluatie}

De procesbegeleiders hebben in het vak levensverhalen een ondersteunende
rol. Maar aangezien het gebeuren zich afspeelt in een opleidingscontext,
moet er uiteindelijk ook beoordeeld worden. Dit geeft een spanningssituatie,
die nooit volledig vermeden zal kunnen worden.

Dit neemt niet weg dat ze toch redelijk werkbaar kan zijn, omdat een
centrale focus van de beoordeling gericht is op de vraag of de cursist
over voldoende uitsluitingservaring beschikt en reeds voldoende gevorderd
is in de verwerking van de eigen pijnlijke geschiedenis. Het betreft
dus een beperkt aantal doelstellingen, waar men gedurende een volledig
jaar naartoe kan werken. In die zin kan men stellen dat het om vrij
duidelijke leerplandoelstellingen gaat. Ook voor de cursisten zelf
zijn ze in principe redelijk goed te toetsen. Meestal kunnen ze er
wel inkomen indien de procesbegeleiders uiteindelijk van oordeel zijn
dat ze nog niet voldoende klaar zijn om aan de opvolgingsjaren van
de opleiding te beginnen.

Toch komt het nog geregeld voor dat cursisten het moeilijk hebben
om zich in dit oordeel van de procesbegeleiders te herkennen. Men
mag niet onderschatten hoe graag de cursisten het diploma willen behalen.
Dit kan ertoe leiden dat de cursist op een bepaald ogenblik schrik
krijgt dat het feit dat men hem leerwerkpunten geeft, een signaal
is voor het feit dat hij misschien niet naar het volgende jaar zal
mogen overgaan en dus later het diploma niet zal halen. Wanneer die
schrik binnensluipt, wordt de ruimte om nog verder te groeien erg
beperkt.

Daarom is het aangewezen om voor het vak levensverhalen een tweetal
tussentijdse evaluatiemomenten te voorzien, opdat men zo nodig tijdig
zou kunnen bijsturen. Een eerste evaluatiemoment kan ingelast worden
na het einde van de eerste ronde van de levensverhalen. Tijdens dit
evaluatiemoment kan men zich toespitsen op vragen die verband houden
met basisvoorwaarden voor een goed verloop van de opleiding, zoals:
toont de cursist dat hij over voldoende uitsluitingservaring beschikt,
kan de cursist voldoende respectvol omgaan met de verhalen van medecursisten?
enzovoort. Een tweede tussentijds evaluatiemoment, dat men rond de
paasvakantie kan plannen, kan vooral aandacht besteden aan de vraag
of de evolutie van de cursist laat veronderstellen dat hij op het
einde van het jaar klaar kan zijn om over te gaan naar het tweede
opleidingsjaar.

Wat het evaluatieproces betreft is er in de eerste plaats het permanent
proces van bevraging en feedback, waaraan onder meer in de individuele
begeleidingsgesprekken aandacht besteed wordt. Elke cursist vertrekt
van een uniek punt dat samenhangt met zijn persoonlijke geschiedenis.
De procesbegeleiders evalueren hoe en in welke mate de cursist vorderingen
maakt in functie van de verschillende doelstellingen.

Daarnaast is er op het einde van elk semester een expliciet evaluatiemoment,
waarin ook de cursisten betrokken worden. Iedere cursist brengt dan
verslag uit over zijn proces en de betekenis van de levensverhalen
daarin.

De cursist dient op zijn minst een begin te maken met zijn bewustwordingsproces.
Een basishouding van respect is een voorwaarde om te kunnen slagen.
Een gebrek aan respect kan een reden zijn tot onmiddellijke stopzetting
van de opleiding.


\subsection{Het vak communicatieve basisvaardigheden}


\subsubsection{Inhoud}

Tussen het vak communicatieve basisvaardigheden en het vak levensverhalen
bestaan heel wat verbanden. Beide vakken kennen een erg parallelle
opbouw en ze vullen elkaar aan. Daarom is het noodzakelijk dat beide
vakken gegeven worden door de tandem van procesbegeleiders. In het
vak communicatieve basisvaardigheden komen meer kennisinhouden aan
bod dan in het vak levensverhalen. Wanneer mensen te veel in de emotie
zitten, kunnen ze geen kennis verwerven. Doordat het vak communicatieve
basisvaardigheden gegeven wordt als een apart vak en de inhouden ervan
niet aangebracht worden aan de hand van concrete inhouden uit het
vak levensverhalen, kunnen cursisten in dit vak een zekere emotionele
rust en een specifieke veiligheid vinden, wat het leren bevordert.
Toch sluiten de thema's die in dit vak aan bod komen sterk aan bij
kernthema's uit het vak levensverhalen.

De procesbegeleiders gaan in dit vak van start met de \emph{Goldsteinmethode}.
Deze methode werd ontwikkeld met het oog op het trainen van sociale
vaardigheden bij maatschappelijk zwakke groepen. Communicatieve vaardigheden
zijn volgens de Goldsteinmethode een belangrijk onderdeel van sociale
vaardigheden en het is uiteraard vooral op dit onderdeel dat men zich
in dit vak toespitst. De gehanteerde werkwijze is vooral inductief.
Via het nadoen en het aanvoelen ontwikkelen cursisten een eerste kennis
van en inzicht in communicatieve vaardigheden om later te komen tot
benoemen en structureren van die kennis, en dus tot theorie. Omdat
deze methode zo sterk doegericht is, geeft ze procesbegeleiders de
kans om zeer snel een zicht te krijgen op de specifieke kwaliteiten
van en leemtes bij iedere cursist.

Het leren in dit vak verloopt in een eerste fase dus erg inductief.
In een tweede fase kunnen de leerinhouden op een meer systematische
en deductieve manier hernomen worden. In deze fase gebruiken de procesbegeleiders
het boek \emph{Elementaire sociale vaardigheden} \cite{Mee01} als
handboek voor dit vak, omdat het heel basale kennis bevat en ook omdat
de opbouw van het boek heel goed aansluit bij het proces dat een groep
doormaakt in het basisjaar.

Ook het leren leven in een groep als basisvaardigheid komt in het
vak communicatieve basisvaardigheden aan bod. Die basisvaardigheid
kan dan in de loop van de opleiding nog verder verdiept worden. Maar
het is wel belangrijk om er op het niveau van de basisvaardigheid
uitdrukkelijk aandacht aan te besteden in het eerste opleidingsjaar.
Sommige cursisten hebben die basisvaardigheid immers niet kunnen verwerven
in de dagelijkse omgang. Aandachtspunten kunnen dan zijn: hoe voelt
u zich in de groep? Zijn er zaken die blijven hangen en waardoor je
met een onaangenaam gevoel blijft zitten?

De belangrijkste inhouden van het vak communicatieve basisvaardigheden
zijn: \sloppy

\begin{itemize}
\item basisbegrippen van communicatie: verbaal-non-verbaal, invloed, aandeel,
binnenkant-buitenkant, objectief-subjectief, bedoeling-effect, zender-ontvanger,
tweezijdige en eenzijdige communicatie, vervormingen van boodschappen,
communicatiestoornissen, enzovoort;
\item vraagstelling: open en gesloten vragen, vragen naar beleving, enzovoort;
\fussy
\item inoefenen van basisvaardigheden;
\item basisinzichten in verband met referentiekaders.
\end{itemize}

\subsubsection{Leerplandoelstellingen}

De cursisten kunnen

\begin{itemize}
\item zich houden aan gemaakte praktische afspraken, bijvoorbeeld verwittigen
bij ziekte, op tijd komen, enzovoort;
\item zich houden aan samen gemaakte afspraken rond basisvoorwaarden inzake
veiligheid van de groep. Leerinhouden zijn hier concrete afspraken
i.v.m. privacy, respectvol omgaan met elkaar (geen agressie, groepsafspraken
i.v.m. roken, beurtrol voor praktisch werk, enzovoort);
\item onderscheid maken tussen roddelen en over iemand spreken;
\item onderscheid maken tussen verschillende soorten vragen. Als leerinhoud
brengen de procesbegeleiders hier het verschil aan tussen diverse
soorten vragen, zoals open vragen, gesloten vragen, vragen naar beleving,
verdiepende vragen, enzovoort;
\item respectvol communiceren en vragen stellen. De tekst \emph{het brilletje}
over referentiekaders uit het boek \emph{De pragmatische aspecten
van de menselijke communicatie} \cite{Wat91} kan in dit verband als
leerinhoud dienst doen;
\item luisteren naar de andere zonder hem in de rede te vallen;
\item de kern van het verhaal van de andere teruggeven;
\item de basisbegrippen van communicatie benoemen en hanteren bij zichzelf
en anderen. Volgende basisbegrippen van communicatie worden als leerinhoud
aangeboden: verbaal en non-verbaal, binnenkant en buitenkant, invloed,
aandeel, objectief en subjectief, bedoeling en effect, stoornissen,
enzovoort;
\item inzien dat ieder luistert en communiceert vanuit zijn eigen uniek
referentiekader;
\item informatieve vragen stellen naar het referentiekader van de andere;
\item spreken in groep. Bij de leerinhoud moeten zeker de begrippen zelfvertrouwen,
assertiviteit en feedback ter sprake komen;
\item inzien dat er diversiteit is in de groep.
\end{itemize}

\subsubsection{Methodische wenken}

\begin{itemize}
\item klassikale uiteenzettingen over communicatie;
\item oefeningen op communicatie: onderwijsleergesprek klassikaal en in
subgroepen;
\item bespreken van onderlinge spanningen en conflicten (onderwijsleergesprek);
\item rollenspelen;
\item oefeningen op vraagstelling.
\end{itemize}

\subsubsection{Werkwijze en organisatie}

In het vak levensverhalen wordt gedurende de eerste maanden gewerkt
aan het maken van een veilige context die nodig is om te kunnen werken
met de levensverhalen. Ook in het vak communicatieve vaardigheden
wordt in die periode mee gebouwd aan een goede context voor de levensverhalen.
Dit gebeurt via een dubbel spoor: enerzijds het ontwikkelen van basishoudingen
die noodzakelijk zijn om het leren in groep goed te kunnen laten verlopen
en anderzijds door het verwerven van communicatieve inzichten en vaardigheden.
Het gaat dan om vaardigheden die bevorderlijk kunnen zijn voor het
verloop van de communicatie bij de levensverhalen en om thema's uit
de communicatieleer die, omwille van de inzichten die cursisten ermee
verwerven, een grotere kans bieden op een veilige leeromgeving.


\paragraph{\label{basishoudingen}Basishoudingen om te kunnen leren in groep}

Aangezien de opleiding in groep gebeurt, zeker ook wanneer rond de
levensverhalen wordt gewerkt, kunnen een goede leeromgeving en veiligheid
ook bevorderd worden door in het vak communicatie expliciet te werken
aan basishoudingen die men nodig heeft om te kunnen leren in groep.

Net zoals afspraken maken en een veilige omgeving scheppen de centrale
aandachtspunten zijn voor de beginfase van het vak levensverhalen,
geldt dit in het kader van het vak communicatieve basisvaardigheden
ook voor het aspect basishoudingen die men nodig heeft om te kunnen
leren in groep. En ook hier geldt dat in de aanvangsfase hiernaar
weliswaar nadrukkelijk aandacht gaat, maar dat het verder een permanent
aandachtspunt blijft gedurende het hele basisjaar.

Tabel \vref{afspraken-eindtermen} geeft een gedetailleerd overzicht
van de vaardigheden en houdingen die in dit verband bij de cursisten
in dit opleidingsonderdeel worden nagestreefd en van de inhouden die
hiervoor worden gebruikt.

%
\begin{table}[!htbp]
\begin{center}\begin{tabular}{|cp{107mm}|}
\hline 
\multicolumn{2}{|c|}{\noun{Basishoudingen inzake leren in groep}}\tabularnewline
\hline
\hline 
\multicolumn{2}{|c|}{1. Cursisten trainen hun luistervaardigheden }\tabularnewline
\hline 
-&
De cursist(e) laat de anderen uitspreken\tabularnewline
- \foreignlanguage{english}{}&
De cursist(e) neemt het verhaal van de andere niet af: d.w.z. de cursist(e)
kan de andere in zijn/haar verhaal laten zonder het eigen verhaal
nog groter te maken\tabularnewline
-&
De cursist(e) kan (gedeeltelijk) vertellen wat de andere verteld heeft\tabularnewline
-&
De cursist(e) kan zijn/haar verhaal zo nodig opzij zetten terwijl
de andere praat\tabularnewline
- \foreignlanguage{english}{}&
De cursist(e) is begaan met het verhaal van de andere en toont dit
in zijn/haar lichaamstaal\tabularnewline
\hline 
\multicolumn{2}{|c|}{2. Cursisten trainen hun communicatievaardigheden}\tabularnewline
\hline
-&
De cursist(e) neemt het woord in de groep; dit geldt ook voor de meer
timide personen\tabularnewline
-&
De cursist(e) heeft inzicht in soorten vragen (open en gesloten vragen,
niet-kwetsende vragen, informatieve vragen, vragen naar de beleving,
vragen naar onderliggende motieven, enzovoort) en kan in oefenmomenten
diverse soorten vragen stellen\tabularnewline
-&
De cursist(e) kan zijn creatieve mogelijkheden aanspreken en een balans
vinden tussen inspanning en ontspanning\tabularnewline
-&
De cursist(e) maakt een aanvang met het toepassen van inzichten uit
de communicatieleer, meer in het bijzonder van een van de communicatie-axioma's
van Watzlawick (voornamelijk kijken door een bril = een referentiekader)\tabularnewline
\hline 
\multicolumn{2}{|c|}{3. Cursisten nemen een zoekende houding aan}\tabularnewline
\hline 
-&
De cursist(e) stelt vragen o.a. over het waartoe van het gedrag van
de andere\tabularnewline
- \foreignlanguage{english}{}&
De cursist(e) oordeelt niet. D.w.z. hij/zij is zich bewust van de
betekenis van (voor)oordelen; hij/zij laat de andere in zijn/haar
eigen verhaal zonder dit de andere te verwijten\tabularnewline
- \foreignlanguage{english}{  }&
De cursist(e) ziet in dat gedrag betekenisvol is, maar zoekt er niet
noodzakelijk naar om zijn eigen betekenis aan het gedrag te geven.
Hij slaagt er in dit gedrag bij de andere te laten en heeft niet de
behoefte om er zijn eigen interpretatie aan te geven (= het omgekeerde
van het hulpverlenerssyndroom waarbij men alles wil analyseren, voor
alles een verklaring wil zoeken en per sé zoveel mogelijk wil helpen)\tabularnewline
- \foreignlanguage{english}{}&
De cursist(e) pint zich niet vast op dé oplossing, alsof er maar 1
oplossing zou zijn en schotelt de andere dus geen oplossing voor\tabularnewline
\hline
\end{tabular}\end{center}


\caption{\label{afspraken-eindtermen}Basishoudingen inzake leren in groep.}
\end{table}


Het \emph{trainen van luister- en communicatievaardigheden} en het
\emph{leren gebruiken van theoretische inzichten} zijn hier dus belangrijke
aandachtspunten. Maar ook het \emph{kunnen opkomen voor zichzelf}
is een relevante houding in een leergroep en is daarom een belangrijk
facet van het vak basisvaardigheden communicatie tijdens de eerste
lesmaanden.

De hoofddoelstelling van dit eerste opleidingsonderdeel in het kader
van het vak communicatieve basisvaardigheden is een aantal \emph{houdingen
en basiscommunicatievaardigheden} aan te leren en op die manier onrechtstreeks
mee bij te dragen tot het creëren van een context die noodzakelijk
is om in goede omstandigheden het eigen levensverhaal te kunnen doen
en het levensverhaal van medecursisten te kunnen beluisteren.

Volgende \emph{vaardigheden} staan daarom hierin centraal:

\begin{itemize}
\item leren luisteren en leren spreken;
\item leren samenwerken in groep;
\item durven assertief zijn in groep;
\item leren zien hoe je overkomt.
\end{itemize}

\paragraph{Communicatieve inzichten en vaardigheden}

De communicatieve inzichten en vaardigheden waaraan men in het vak
communicatieve basisvaardigheden werkt, worden heel praktisch en instrumenteel
ingevuld. Hierdoor krijgen ze een ondersteunende functie bij het scheppen
van een veilige omgeving en bieden ze de cursisten enkele basisinstrumenten
die een diepgaander inzicht in de eigen levensgeschiedenis en die
van hun mede-cursisten bevorderen.


\subparagraph{Veiligheid bevorderen}

Veiligheid is het expliciete aanvangsthema van het vak levensverhalen.
In het vak basisvaardigheden communicatie zal men die veiligheid mee
helpen onderbouwen aan de hand van de onderwerpen die in dit vak gedurende
de eerste maanden worden aangeraakt. Veiligheid en een goede leeromgeving
kunnen bijvoorbeeld bevorderd worden door in het vak communicatieve
basisvaardigheden te werken rond thema's die nauw aansluiten bij de
inhouden die in verband met het thema veiligheid in het vak levensverhalen
ter sprake komen.

Een duidelijk voorbeeld hiervan sluit aan bij het feit dat cursisten,
als ze het hebben over veiligheid, vaak de vrees uitdrukken dat zaken
uit hun levensverhaal naar buiten zullen worden gebracht. In het vak
levensverhalen zal men ingaan op die bekommernis en zal men afspraken
trachten te maken die de privacy en de veiligheid van de cursisten
kunnen garanderen. In het vak communicatieve basisvaardigheden kan
men ingaan op de vraag hoeveel er van een verhaal overblijft, als
het meerdere malen wordt doorverteld. Hierrond kunnen ook oefeningen
gedaan worden in de klas.

Een ander voorbeeld is het inzicht dat niet-communiceren niet bestaat.
Ook als men niets zegt, communiceert men, zij het non-verbaal. Dit
betekent dat men ook communiceert als men luistert naar het verhaal
van iemand anders. Men drukt dan iets uit door zijn lichaamshouding
of door een beweging die men maakt. Maar de kans is niet gering dat
een lichaamshouding die men aanneemt of een gedraging die men stelt,
zeker wanneer dit niet echt doelbewust gebeurt, door de andere foutief
geïnterpreteerd wordt. De betekenis die deze laatste er aan geeft,
kan dan vaak verstaan worden vanuit diens voorgeschiedenis en vanuit
het persoonlijke perspectief van waaruit hij kijkt. Dit impliceert
meteen dat ook het inzicht dat iemands kijk beïnvloed wordt door zijn
referentiekader bij dit thema van non-verbale communicatie kan aansluiten.
Aan deze inzichten kunnen oefeningen gekoppeld worden in verband met
actief luisteren en in verband met de persoonlijke bril waardoorheen
elkeen kijkt.


\subparagraph{Ondersteunende begrippen, concepten en referentiekaders}

Deze voorbeelden maken ook duidelijk dat het verkennen van concepten
uit de communicatieleer kan bijdragen tot een \emph{juister begrip}
van de levensverhalen, omdat die concepten blijkbaar heel verhelderend
werken voor cursisten. Hierbij moet beklemtoond worden dat het in
het basisjaar geenszins de bedoeling is om de cursisten de theoretische
kaders aan te leren, waaruit deze concepten afkomstig zijn. Dit komt
pas aan de orde vanaf het tweede opleidingsjaar. In het basisjaar
is het vooral de bedoeling om samen met cursisten op zoek te gaan
naar inzichten, zonder dat de theoretische referentiekaders waarin
ze thuis horen, benoemd worden. Op die manier kan het aanvoelen van
de concepten centraal blijven staan. Dit is voor ervaringsdeskundigen
wezenlijk omdat zij heel veel vanuit hun gevoel moeten werken. Pas
wanneer cursisten concepten en inzichten heel grondig hebben kunnen
verbinden met hun gevoel, kunnen theoretische kaders een hulpmiddel
zijn om hun inzichten te ordenen. Te snel komen aandraven met theoretische
concepten zou tot gevolg kunnen hebben dat cursisten niet meer gestimuleerd
worden om hun gevoel te exploreren, en eventueel zelfs dat ze vluchten
in de aangeboden kaders, gaan rationaliseren en de verbinding met
hun gevoel uit het oog verliezen.

Het toepassen van concepten uit de communicatieleer betekent zelfs
niet steeds dat men ze expliciet gaat benoemen. Zo gebeurt het vaak
in het basisjaar dat een cursist zegt: {}``Voor mij is dit een valkuil.''
Als procesbegeleider kan men daarop reageren met: {}``Eigenlijk kan
dit je kracht worden.'' Hiermee past men een inzicht toe uit het
model van het kernkwadrant en de kernkwaliteiten van Daniël Ofman,
zonder het zelfs te benoemen. Het effect is wel dat cursisten door
zo een tussenkomst geïntrigeerd worden en hun valkuil iets minder
gaan bekijken als iets wat er nu eenmaal is en waarmee ze maar moeten
leren leven.

Op dezelfde wijze wordt gewerkt met concepten uit het contextueel
denken. Door de procesbegeleiders wordt deze contextuele visie wel
heel veel toegepast, maar men gaat de gehanteerde begrippen zelf niet
expliciet benoemen. Dit is het geval in het vak levensverhalen, waarin
facetten uit de levensverhalen van cursisten geregeld gekaderd worden
vanuit dit denkkader. Dit is ook het geval in het vak communicatie,
waarin men bijvoorbeeld kan werken rond vragen, zoals: wat is schuldig
zijn? Waarom voelen we ons schuldig? Wat is het verschil tussen schuldig
zijn en verantwoordelijk zijn? Hoe kan je verantwoordelijkheid leggen
waar ze thuis hoort, zonder schuld te leggen?

Het vak levensverhalen en het vak communicatieve basisvaardigheden
zijn heel nauw met elkaar verbonden, onder meer door het feit dat
beide vakken door de procesbegeleiders worden gegeven. In het vak
communicatie kan daardoor gewerkt worden rond inzichten, ontleend
aan toepasselijke referentiekaders, naar aanleiding van een concreet
aangrijpingspunt in een levensverhaal of in de manier waarop de groep
daarop reageert. Hierdoor kunnen in elke groep andere thema's aan
bod komen, afhankelijk van de concrete aanleidingen en de specifieke
achtergrond van elke procesbegeleiderstandem. Het verkennen van deze
thema's heeft tot doel bij te dragen tot een beter inzicht in perceptie-
en communicatieprocessen. Enkele voorbeelden van mogelijke thema's,
naast degene die hiervoor reeds werden aangehaald, zijn:

\begin{itemize}
\item het stellen van vragen: welke vragen zijn er eigenlijk? Wat is het
doel van vragen stellen? Waarop moet je letten als je vragen stelt?
\item omgaan met draagkracht - draaglast;
\item maatschappelijke rollen en verwachtingen, voornamelijk in verband
met moeder- en vaderschap, met opvoeding, met incest en de evolutie
ervan in de tijd;
\item verduidelijking van het standpunt van sommige maatschappelijke instituties
(bijvoorbeeld de rol van de rechtbank in verband met incest);
\item uit de relatiewijzer van Cuvelier: op welke verschillende manieren
kunnen mensen met elkaar omgaan?
\item opmaken van een genogram (Minuchin);
\item {}``ieder zijn bril'': wat speelt er allemaal mee als we iets waarnemen?
Wat is iemands {}``binnenkant'' en wat zijn {}``buitenkant''?
\end{itemize}
Wat men met betrekking tot een bepaald thema uitwerkt en hoe men dit
doet, wordt mee aangegeven door de behoeften van de concrete groep
waarmee men aan het werk is. Bijvoorbeeld, het reeds aangehaalde thema
{}``ieder zijn bril,'' het feit dat iedereen de dingen bekijkt vanuit
zijn eigen verhaal en zijn eigen levenservaring, kan cursisten onder
meer helpen bij het beginnen ontwikkelen van een intergenerationeel
perspectief.

Daarbij valt het op dat, indien men tracht om cursisten de inzichten
over het gekleurde eigen perspectief heel concreet te laten toepassen
op de eigen ouders ({}``Jij probeert goed te doen voor jouw kinderen,
dus hebben jouw ouders het met jou misschien ook goed bedoeld''),
dit bij hen vaak zeer veel protest uitlokt. Wanneer iets dergelijks
zich voordoet is dit een duidelijk signaal dat het leggen van dit
verband nog te vroeg komt. Hierop doorzetten zou dan tot gevolg hebben
dat cursisten over hun grens getrokken worden, wat leidt tot het blokkeren
van hun groeimogelijkheden.

Het blijkt voor de cursisten meestal veel gemakkelijker om deze inzichten
in verband met de eigen bril toe te passen op de volgende generatie,
op hun eigen kinderen dus: {}``Als ik kijk vanuit mijn eigen bril,
dan kijken mijn kinderen ook vanuit hun bril en zien ze misschien
sommige dingen anders dan ik.'' Als dit inzicht doordringt, tonen
cursisten gewoonlijk een grote behoefte om meer te weten over {}``hoe
kan ik aan mijn kinderen duidelijk maken hoe ik kijk?'' Hoewel uit
deze vraag blijkt dat er inzicht is in het feit dat verschillende
perspectieven mogelijk zijn, blijkt er ook uit dat het eigen perspectief
nog vooraan staat. De vraag vertrekt nog vanuit het eigen perspectief,
vanuit het ontschuldigen van zichzelf.

Om de eigen ouders te kunnen ontschuldigen moet men niet enkel inzien
dat verschillende perspectieven mogelijk zijn, maar moet men tevens
in staat zijn het eigen perspectief te verlaten en zich te verplaatsen
in het perspectief van de andere. Ook dit zijn met het oog op ervaringsdeskundigheid
belangrijke vaardigheden, maar de nodige ruimte in de geest van de
cursisten om die vaardigheden te kunnen verwerven komt pas vrij veel
verder in de opleiding. Eerst moeten de boosheid en het verdriet om
al het onrecht dat hen is aangedaan veel ruimte hebben gekregen. Pas
wanneer men zich daarin voldoende erkend weet, wordt het mogelijk
op zoek te gaan naar een beter inzicht in de waarden, de keuzes, de
inspanningen, de beperkingen en de omstandigheden van de personen
die een aandeel hadden in dit onrecht.

Het hanteren van begrippen en concepten in de loop van het basisjaar
is dus noodzakelijk om het ontstaan van een aantal inzichten te bevorderen.
Daarenboven heeft dit vaak ook een ontladende functie. Het werken
rond de levensverhalen vraagt veel van de cursisten. Door naar inzichten
toe te werken aan de hand van begrippen en concepten kan men ook eventjes
voor een emotionele rustpauze zorgen, omdat dit kan gebeuren los van
de intense emoties die meestal gepaard gaan met de levensverhalen.


\subparagraph{Wisselwerking met het vak levensverhalen}

Uit het voorgaande is ongetwijfeld duidelijk geworden dat er een grote
beïnvloeding uitgaat van het vak levensverhalen op de concrete inhouden
van het vak communicatieve basisvaardigheden. In heel wat van de voorbeelden
die hiervoor werden uitgewerkt, werd die invloed ook concreet zichtbaar
gemaakt. Hierna willen we aan de hand van nog enkele bijkomende voorbeelden
verduidelijken dat die intense band tussen beide vakken gedurende
het hele basisjaar blijft bestaan.

Het thema \emph{een plaats hebben}, \emph{een plaats krijgen}, is
in veel levensverhalen van cursisten nadrukkelijk aanwezig. In het
vak communicatie zal men daarbij aansluiten aan de hand van de vraag:
wat is dat, een plaats krijgen? Om deze vraag te gaan onderzoeken
kan de procesbegeleider, die normaal vooraan zit, tussen de cursisten
plaats nemen. Hoe voelt dit aan? Dit voelt niet goed aan. Wat is er
dan meer nodig dan plaats nemen om effectief ruimte te hebben, een
plaats te krijgen? Via een dergelijke methode van vragen stellen kan
men samen met cursisten op zoek gaan naar een dieper inzicht in het
thema \emph{een plaats krijgen}.

Ook andere concepten kan men aan de hand van eenzelfde proefondervindelijke
methode gaan onderzoeken. Bijvoorbeeld het concept afstand en nabijheid.
Hoe dicht mag iemand komen? Men kan dit voor zichzelf bij meerdere
medecursisten uitproberen en vaststellen dat er verschillen zijn:
men laat de ene persoon dichter komen dan de andere. Is hierin een
patroon te ontdekken? Is dit voor iedereen hetzelfde?

Luisteren is een heel belangrijke vaardigheid, waarrond in de loop
van het basisjaar meestal meerdere malen gewerkt wordt. Het kan aangewezen
zijn om dit thema op het einde van het basisjaar nog eens opnieuw
te behandelen en terug te kijken naar wat men daarrond in de loop
van het jaar heeft geleerd. Luisteren is immers in functie van de
verdere opleiding en van het beroep van ervaringsdeskundige een zeer
cruciale vaardigheid. Daarom mag men zeker niet volstaan met op zoek
te gaan naar meer inzicht in wat luisteren allemaal kan inhouden,
maar moet men ook veelvuldig luisteroefeningen doen. Voor cursisten
is luisteren niet eenvoudig en zeker niet vanzelfsprekend. In het
begin van het basisjaar valt het trouwens op dat ze de levensverhalen
wel aanhoren, maar er eigenlijk niet echt naar kunnen luisteren. Doorheen
het verhaal van de andere horen ze op dat ogenblik eigenlijk vooral
stukken uit de eigen levensgeschiedenis. Dit kan op dat moment een
aanleiding geweest zijn om op zoek te gaan naar het verschil tussen
luisteren en horen. De beginvraag kan dan geweest zijn: als ik in
een gesprek zit en ik luister naar mijn gesprekspartner, hoe vaak
gebeurt het dan dat er in mijn hoofd allerlei bedenkingen en gedachten
opduiken?


\subsubsection{Evaluatie}

De procesbegeleiders evalueren permanent hoe en in welke mate de cursist
geëvolueerd is in functie van de doelstellingen.

Verder wordt er op het einde van elk semester een mondelinge proef
georganiseerd.


\subsection{Het vak taal en expressie}


\subsubsection{Inhoud}

Het vak taal en expressie heeft tot doel cursisten via allerlei oefeningen
in staat te stellen hun eventuele angsten in verband met lezen, schrijven
en het werken met de computer te overwinnen en zich zowel mondeling
als schriftelijk te leren uitdrukken. Taal als communicatieinstrument
en als middel om zich uit te drukken staat centraal. Veel mensen uit
de armoede hebben in de loop van hun geschiedenis nogal wat remmingen
met betrekking tot taal ontwikkeld. Indien cursisten via kleine succeservaringen
die remmingen kunnen afbouwen, ziet men hen vaak op een jaar tijd
aanzienlijk beter worden inzake lezen en schrijven. De concrete werkwijze
voor dit vak moet daarom vooral functioneel zijn op het vlak van het
bieden van kansen aan cursisten tot het hebben van succeservaringen
en tot het wegwerken van drempels.

Dit is het enige vak in het basisjaar dat niet door de tandem van
procesbegeleiders, maar door een vakdocent wordt gegeven. Er werd
bewust gekozen om de levensgeschiedenissen van de cursisten niet te
betrekken in het vak taal en expressie.

In contrast met het vak levensverhalen, dat een emotioneel zwaar vak
is, moet de inhoud van het vak taal en expressie luchtigheid uitstralen,
zodat de cursisten even kunnen herademen. Luchtigheid mag in dit geval
zeker niet als synoniem opgevat worden van onbenulligheid of onbelangrijkheid.
Maar het vak moet wel heel ontspannend kunnen werken.

Het is niet de bedoeling dat men de inhouden van dit vak vooraf gedetailleerd
vastlegt, zodat men de ruimte behoudt om soepel in te spelen op de
groep. Er kunnen veel verschillende vaardigheden geoefend worden,
maar ook houdingselementen kunnen aan bod komen. In sommige opleidingen
heeft het vak taal en expressie een heel precieze inhoud en worden
er specifieke processen in doorlopen. Meestal wordt een dergelijk
vak dan uit de volgende elementen opgebouwd: relaxatie, lichaamsbewustzijn,
stemgebruik, monoloog, dialoog, vertellen, plezier vinden in schrijven,
eventueel via het gebruik van een computer en druktechnieken, en uiteindelijk
toewerken naar een eindproduct.

Dit is in deze opleiding niet het geval, wat niet wegneemt dat er
wel elementen uit gebruikt kunnen worden. Maar men moet er zich van
bewust zijn dat veel cursisten bij de aanvang een grote faalangst
hebben voor lezen en schrijven en dat velen zelfs schrik hebben voor
relaxatie.

In het begin kan men de cursist in dit vak handvatten bieden om zich
in de rol van cursist in te leven. Via spelvorm kan men de cursist
leren zich te concentreren, iets op te schrijven, enzovoort.

Verder kunnen elementen aan bod komen uit de meer specifieke invulling
van het vak taal en expressie, zoals noteren, schrijven, spreekangst
overwinnen, creatief schrijven, enzovoort

Volgens het leerplan moeten minimaal volgende inhouden aan bod komen
in dit vak:

\begin{itemize}
\item verbale expressie en stemtraining;
\item schriftelijke taalexpressie;
\item start ICT-initiatie: werken met de computer, gebruik van email, basis
MS Word;
\item elementen van werkorganisatie:

\begin{itemize}
\item basis planningsvaardigheden;
\item werken met een agenda.
\end{itemize}
\item basis verslaggeving.
\end{itemize}
Indien nodig kan men remediërende activiteiten inlassen rond specifieke
blokkades bij cursisten. Dit kan individueel gebeuren of in kleine
groepjes.


\subsubsection{Doelstellingen}

Een gevormde taal en een goede taalbeheersing hebben een belangrijk
emanciperend effect. In die zin streeft ook dit lesvak bij cursisten
het bevorderen van het eigenwaardegevoel na.

Ook het vak taal en expressie ondersteunt dus de persoonlijke groei
van cursisten. Sommige cursisten vinden het in dat verband vooral
belangrijk min of meer foutvrij te kunnen schrijven of het aantal
dt-fouten beperkt te kunnen houden. Anderen vinden het vooral belangrijk
om taal onder de knie te hebben als middel om zich uit te drukken.
Ook in dit vak wordt dus gewerkt aan elementen die relevant zijn voor
het persoonlijk proces van de cursist, zonder dat er een expliciete
verbinding gelegd wordt met de levensverhalen. Tevens kan dit vak
de groepsbinding in de cursistengroep helpen bevorderen.

Taal is voor een ervaringsdeskundige ook een belangrijk instrument
in de samenwerking met opgeleide collega's. Het vak taal en expressie
ondersteunt dus niet enkel de persoonlijke groei van de cursist, maar
draagt ook bij tot het ontwikkelen van zijn professionele vaardigheden.
Daarom ook is het verwerven van basisvaardigheden op het gebied van
informatietechnologie een van de belangrijke doelstellingen van dit
vak. Verder bereidt het vak taal en expressie cursisten voor op het
leren nemen van nota's en op het leren maken van een verslag.

Het vak taal en expressie ondersteunt met andere woorden een aantal
doelstellingen, die in functie van het beroepsprofiel van de ervaringsdeskundige
relevant zijn. Maar er worden met dit vak ook een aantal specifieke
leerplandoelen nagestreefd. Het gaat om:

\begin{itemize}
\item het geleidelijk overwinnen van de eventuele angsten in verband met
spreken, schrijven en met de computer werken;
\item mondeling formuleren wat men denkt en voelt. Verhalen van cursisten
kunnen hierbij als leerinhouden gebruikt worden;
\item schriftelijk formuleren wat men denkt en voelt. Hier kunnen artikels
als leerinhouden gebruikt worden;
\item een tekst samenvatten. Het boek \emph{Uit het huis, uit het hart?}
kan hiervoor als leerinhoud gebruikt worden;
\item notities nemen bij een verhaal. Leerinhouden kunnen hier ontleend
worden aan het toepassen van gesprekstechnieken;
\item een werkplanning maken in functie van toetsen en opdrachten;
\item de eigen agenda bijhouden: noteren en raadplegen;
\item werken met tekstverwerking op de computer. De ICT-initiatie en de
basiskennis Windows en Word zijn hier de voor de hand liggende leerinhouden.
\end{itemize}

\subsubsection{Methodische wenken}

\begin{itemize}
\item stemtraining: oefeningen;
\item taal- en spreektraining: oefeningen;
\item schrijftraining;
\item rollenspellen;
\item ICT initiatie (Windows en Word).
\end{itemize}

\subsubsection{Werkwijze en organisatie}

Net als de inhoud van het vak moet ook de concrete werkwijze vooraf
niet gedetailleerd vastgelegd worden. De concrete werkwijze voor dit
vak moet vooral functioneel zijn op het vlak van het bieden van kansen
aan cursisten tot het hebben van succeservaringen en tot het wegwerken
van drempels. Voor sommige cursisten kan dit bijvoorbeeld de drempel
zijn tegenover het gebruik van een computer, terwijl andere cursisten
een hemelhoge drempel over moeten als hen gevraagd wordt een tekst
te lezen.

Voor de docent komt het er dus op aan een goed zicht te verkrijgen
op de reeds ontwikkelde vaardigheden, op nog bestaande leemtes en
op eventuele weerstanden bij elk van de cursisten, om hierop te kunnen
inspelen met het oog op de te bereiken leerdoelen. Het is dus belangrijk
om het proces van de cursisten goed aan te voelen, maar ook het aanvoelen
van het groepsproces is zeer belangrijk. Soms kunnen deze processen
cursisten aanzetten om te beginnen vertellen over zichzelf. Toch moet
dit niet extra gestimuleerd worden. Het is niet de bedoeling dat cursisten
ook in dit vak hun levensverhaal uitgebreid aan bod laten komen.

Op het gebied van opbouw, is het belangrijk om eerst veel speelse
activiteiten te plannen en te werken met losmakende spelvormen. Later
kan men overgaan naar meer ernstige opdrachten, waarbij men als begeleider
telkens feedback geeft. Zin krijgen in ... moet een belangrijk streefdoel
zijn van deze feedback.

In het begin is het daarom aangewezen om toe te werken naar kleine
resultaten, naar kleine succeservaringen. Dit kan cursisten kracht
geven en het gevoel dat ze snel iets bijleren en er iets aan hebben.
Het kan hun vertrouwen in lezen en schrijven terug aanscherpen. Daarom
wordt dit vak in het eerste semester vaak erg praktisch gehouden en
werkt men rond thema's zoals:

\begin{itemize}
\item hoe luister ik?
\item hoe vat ik iets samen?
\item hoe onthoud ik wat door iemand gebracht wordt?
\item hoe maak ik een mind map?
\item hoe maak ik een samenvatting?
\item hoe zie ik wat in een tekst zeer belangrijk is en wat minder?
\item concentratieoefeningen;
\item tips en richtlijnen die nuttig zijn bij het noteren.
\end{itemize}
Ook eenvoudige expressieve taaloefeningen zijn in de eerste maanden
perfect op hun plaats in dit vak. Het schrijven van een acrostichon
of naamvers, waarin men zichzelf aan de hand van een gedichtje voorstelt,
is hier een goed voorbeeld van. Cursisten ervaren het maken van een
gedicht overigens vaak als een goede uitlaatklep. Daarom wordt in
het vak taal en expressie geregeld met het gedicht als werkvorm gewerkt.

Een belangrijk deel van de tijd wordt in beslag genomen door het trainen
van basisvaardigheden in het werken met een computer. Verder kan er
vooral in het tweede semester eventueel gewerkt worden aan specifieke
basale taalvaardigheden. Vaak zijn er bij meerdere cursisten op dit
vlak belangrijke kennisleemtes. Soms ook hebben cursisten in dit verband
de uitdrukkelijke wens om een specifiek kennisgebied, zoals bijvoorbeeld
de grammaticale basisregels van het Nederlands, wat bij te werken
of de spellingsregels, zoals 't kofschip, wat op te frissen. Uiteraard
blijven de mogelijkheden terzake beperkt. Zeer grote leemtes kan men
in het kader van dit vak niet remediëren, maar wel moet de docent
aan de hand van dit vak in staat zijn om deze leemtes bij cursisten
op te merken en hen indien nodig door te verwijzen of hen daarin extra
ondersteuning te bieden via bijkomende oefenstof.

Omdat dit vak helemaal los staat van de levensverhalen moet men zich
er bijzonder voor hoeden om het niet te sterk kennisgericht op te
vatten. Cursisten zelf kunnen de docent in die richting trachten te
duwen. Sommige cursisten die met de opleiding tot ervaringsdeskundige
beginnen, komen met een zekere kennisbagage naar de opleiding en verwachten
die kennis nog te kunnen verbreden dankzij de opleiding. Op zich is
daarmee niets mis, op voorwaarde dat men er heel strikt over waakt
dat kennis steeds verbonden wordt met het gevoel. In de opleiding
tot ervaringsdeskundige is dit wezenlijk.

Dit beginsel kan belangrijke handelingsconsequenties hebben. Zo gebeurt
het geregeld dat cursisten voor het onderdeel ICT-training van dit
vak een vrijstelling vragen omdat zij de basisvaardigheden van het
werken met de computer toch al onder de knie hebben en hier dus niets
zullen kunnen bijleren. Een vrijstelling verlenen aan deze cursisten
ontneemt hen echter een aantal belangrijke leerkansen. Men kan hen
ook betrekken bij het aanleren van die vaardigheden aan hun medecursisten.
Daarbij moeten ze zich niet op de technische kant van de zaak toespitsen,
maar kunnen ze focussen op vragen zoals: wat doet het feit dat je
niet kan (leren) werken met een computer bij jou; wat maakt dat je
dit niet kan? wat heb je nodig om het wel te kunnen (leren)? Dit is
het soort vragen waarmee ervaringsdeskundigen later in het werkveld
veel zullen moeten werken. Een les ICT-training kan op die manier
voor sommige cursisten een gelegenheid worden om een aantal basisvaardigheden
van de ervaringsdeskundige te trainen.


\subsubsection{Evaluatie}

De evaluatie gebeurt semestrieel aan de hand van een schriftelijke
en een mondelinge proef.


\section{Beoordeling}


\subsection{Eindevaluatie en deliberatie}

Bij de eindevaluatie worden de resultaten die de cursisten op de drie
vakken gehaald hebben samen gelegd. Voor elk van de vakken wordt nagegaan
of de betrokken cursist de eindtermen voor dat vak heeft gehaald.
Voor de beoordeling van het vak levensverhalen komt dit erop neer
dat men vooral gaat kijken naar de groei van iedere cursist en het
punt dat hij daarin op dat ogenblik heeft bereikt. Dit wordt dan afgezet
tegenover de eindtermen van het vak levensverhalen. Deze evaluatie
gebeurt door de \emph{beide procesbegeleiders} samen.

Voor procesbegeleiders is het geven van een beoordeling een erg moeilijke
opgave. In het basisjaar begeleiden ze immers een proces dat hen dicht
bij de cursisten brengt. Wat deze mensen de procesbegeleiders geven
vanuit hun privégeschiedenis is niet min. Men wordt dus als begeleider
aangesproken op waarden en houdingen, die erg vergelijkbaar zijn met
die waarop een begeleider in een therapeutische setting wordt aangesproken.
Één van de waarden in een dergelijke setting is dat je niet oordeelt
en zeker niet veroordeelt. Procesbegeleiders hebben overigens tot
taak een kader van veiligheid te scheppen voor de groeiende cursist.
Het feit dat er ook punten moeten gegeven worden of een beoordeling
moet volgen, kan de groei van de cursist belemmeren. Daarenboven hypothekeert
het de veiligheid. Dit schept moeilijke dilemma's voor de procesbegeleiders.
Hoewel procesbegeleiders terdege beseffen dat de opleiding geen vorm
van hulpverlening is, neemt dit inzicht het dilemma, en de spanning
die dit geeft, niet weg.

Om al deze redenen valt het voor de procesbegeleiders in het basisjaar
zo moeilijk dat ze cursisten toch moeten beoordelen en punten geven.
Ook in de verdere opleiding blijft dit, voor de procesbegeleiders
althans, nog een moeilijke zaak.

Bij de eindevaluatie gaat men per cursist na waar hij staat ten opzichte
van de eindtermen. Indien een cursist een van de eindtermen niet haalt,
wordt dit besproken in de ruimere context van de cursist. Eventueel
kan beslist worden om de cursist toch toe te laten tot de opvolgingsjaren
en kunnen er voor die cursist \emph{individuele werkpunten} geformuleerd
worden, die dan meegenomen worden in de individuele cursistenbesprekingen
tijdens de verdere opleiding.

Indien het algemeen beeld van de cursist in relatie tot de eindtermen
dermate zwak is, dat men kan aannemen dat het voor de cursist ook
moeilijk zal zijn om deze achterstand gedurende het eerste semester
van het tweede opleidingsjaar weg te werken, wordt deze cursist \emph{opnieuw
verwezen naar het basisjaar}. Oorspronkelijk werd ten aanzien van
deze cursisten een iets andere houding aangenomen. In gevallen waarin
men het vermoeden had dat de cursist de eindtermen van het basisjaar
nog zou kunnen ophalen gedurende het tweede jaar van de opleiding,
besliste men soms om de cursist toch tot dat tweede opleidingsjaar
toe te laten. De ervaring heeft geleerd dat dit niet zinvol is, aangezien
men hierdoor een veel te zware last legt op de schouders van de cursist.

Voor cursisten blijkt het oordeel {}``je bent er nog niet klaar voor
om al aan de opvolgingsjaren te beginnen'' gemakkelijker te begrijpen
en te accepteren dan het oordeel {}``je hebt onvoldoende uitsluitingservaring.''
In het eerste geval beantwoordt dit oordeel aan wat de betrokken cursist
zelf ook al aanvoelde. In het tweede geval blijken cursisten veel
vaker moeite te hebben met het gevelde verdict. Als je niet beantwoordt
aan het criterium beschikken over voldoende uitsluitingservaring,
kan je er onmogelijk ooit aan beantwoorden, hoe goed je ook nog je
best doet. Voor alle andere eindtermen van het basisjaar speelt goed
je best doen wel een rol. En vaak hebben die cursisten deze eindtermen
ook met verve gehaald.

De officiële deliberatie vindt plaats in aanwezigheid van de procesbegeleiders,
de vakdocent taal en expressie, de lokale opleidingscoördinator en
de algemeen coördinator van het Centrum voor Volwassenenonderwijs.

Ter gelegenheid van de deliberatie en de proclamatie wordt voor elke
cursist een \emph{eindverslag} gemaakt, waarin de cursist een beoordeling
krijgt voor elke eindterm, waarin voor de betrokken cursist een aantal
werkpunten voor de toekomst worden meegegeven en waarin tenslotte
ook een globale eindbeoordeling wordt gegeven.

De eindevaluatie wordt aan de cursisten overhandigd na de proclamatie.
Dit blijkt voor alle cursisten een spannend moment te zijn. Cursisten
hebben ook de neiging om de eigen beoordeling te vergelijken met die
van andere cursisten, wat soms een bron van ongenoegen kan zijn, indien
ze van mening zijn dat het beoordelingscijfer dat ze zelf hebben gekregen
niet in verhouding staat tot het beoordelingscijfer dat aan andere
cursisten werd gegeven. Een dergelijke situatie kan zich zeker voordoen
indien de procesbegeleiders als norm hanteren dat een eindbeoordeling
niet enkel een weerspiegeling dient te zijn van waar de cursist staat
in relatie tot de eindtermen, maar tevens een uitdrukking kan zijn
van de mate waarin de cursist in de loop van het basisjaar vorderingen
heeft gemaakt. Wanneer een cursist zich niet blijkt te kunnen vinden
in het beoordelingscijfer dat hem werd toegekend, kan het gebeuren
dat een poging om toe te lichten hoe dit beoordelingscijfer tot stand
is gekomen niet de verhoopte verheldering brengt, maar de onvrede
nog versterkt. Maar soms kan een dergelijke toelichting wel een gunstig
effect hebben en voor de betrokken cursist een stap vooruit betekenen.

Elementen die in de \emph{eindevaluatie} een doorslaggevende rol spelen
zijn:

\begin{itemize}
\item respect;
\item kunnen luisteren;
\item kunnen omgaan met de eigen pijn;
\item kunnen omgaan met de pijn van anderen;
\item plakt het verleden nog te veel?
\item aanwezigheden in de les;
\item vormelijke vereisten, zoals op tijd kunnen zijn.
\end{itemize}
De ervaring leert dat ongeveer 70\% van de cursisten, die met het
basisjaar starten, kunnen worden toegelaten tot de opvolgingsjaren.
De helft van de 30\%, die de overstap naar het tweede opleidingsjaar
niet maakt, wordt tijdens de eindevaluatie afgewezen omdat ze

\begin{itemize}
\item geen enkele vorm van luistervaardigheid hebben verworven;
\item over te weinig armoede-ervaring beschikken;
\item niet in de mogelijkheid zijn met de eigen pijnlijke levenservaringen
te werken.
\end{itemize}
Geen enkele cursist wordt in de loop van het basisjaar, dus nog voor
het einde ervan, uitgesloten op grond van een tekort aan ervaring
met diepe armoede, of omwille van het niet halen van één van de andere
eindtermen, zoals bijvoorbeeld nog onvoldoende kunnen luisteren. Dit
heeft te maken met een engagement van De Link in het licht van de
intensiteit van de processen die in het basisjaar in gang worden gezet.
De Link is van mening dat het van weinig verantwoordelijkheidsgevoel
zou getuigen indien deze processen voortijdig zouden worden afgebroken.
Wel wordt er met cursisten over gepraat tijdens de individuele begeleidingsgesprekken,
als er een vermoeden bestaat dat ze ofwel over te weinig uitsluitingservaring
beschikken, ofwel nog onvoldoende in staat zijn die uitsluitingservaring
te tonen. Indien het probleem zich situeert aan de kant van een te
weinig tonen, krijgt de cursist hierdoor nog de kans om er aan te
werken. Indien dan al zonder twijfel vast staat, dat het om een gebrek
aan uitsluitingservaring gaat, is het goed om de cursist erover in
te lichten dat dit hoe dan ook betekent, dat hij niet de kans zal
krijgen om over te gaan naar het tweede jaar van de opleiding. Zo
beschikt hij over alle elementen om voor zichzelf uit te maken of
hij het opportuun acht om het basisjaar nog voort te zetten. In elk
geval is duidelijkheid hier heel belangrijk voor de cursist, zodat
hij voldoende geïnformeerd is dat de mogelijkheid bestaat dat hij
de opleiding zal moeten stoppen en wat in zijn geval daarvoor dan
de redenen zijn. Ook als de cursist de opleiding zal moeten stoppen
omwille van te weinig uitsluitingservaring, kan het zinvol zijn hem
de gelegenheid te bieden het examen af te leggen, indien hij dit wenst.
Een geslaagd examen kan een versterking betekenen van een positieve
schoolervaring, wat kan bijdragen tot het verlagen van de drempel
naar een andere opleiding.

Ongeveer 15\% van de cursisten haakt gedurende het basisjaar vroegtijdig
af om uiteenlopende redenen. Zo kan het zijn dat er ingrijpende veranderingen
plaats vinden in de familiale toestand van de cursist en de thuissituatie
niet langer voldoende stabiel is om de cursist in staat te stellen
de opleiding nog langer te volgen. Het kan nochtans ook zijn dat dankzij
een verbeterde thuissituatie, misschien zelfs mede onder invloed van
de opleiding, de kinderen terug naar huis kunnen komen, maar dat het
terug opnemen van de zorg voor de kinderen in combinatie met het volgen
van de opleiding een te zware opdracht blijkt te zijn.

Ook gezondheidsproblemen of soms een nieuwe zwangerschap kunnen de
situatie voor de cursist dermate verzwaren dat het voor de betrokkene
niet langer mogelijk blijkt het basisjaar voort te zetten. Nogal wat
personen die in armoede leven hebben af te rekenen met ernstige gezondheidsklachten.
Het is dus logisch dat dit fenomeen zich ook weerspiegelt in de opleiding.

De cursist kan zich in de loop van het basisjaar ook realiseren dat
de keuze om er aan te beginnen in feite niet echt een eigen keuze
was, maar eerder een van buitenaf opgedrongen keuze. Het is typisch
voor armoede dat de betrokkenen erg weinig greep hebben op het eigen
leven en dat vooral anderen, onder meer hulpverleningsdiensten en
maatschappelijke instituties het leven van mensen in armoede bepalen.

Tenslotte komt het ook wel eens voor dat een cursist alle problemen
van de andere cursisten met zich meeneemt naar huis en er daardoor
zelf onder door gaat of soms zelfs een depressie ontwikkelt, of dat
een cursist uit zorg voor het groepsproces door de opleidingsverantwoordelijken
wordt verplicht de opleiding af te breken. Wanneer een cursist afhaakt
of verplicht wordt te stoppen, is dit ook voor zijn medecursisten
steeds een ingrijpende ervaring.

\begin{quote}
{}``Als er mensen niet mochten overgaan, was er vaak wat woede in
de groep. Soms zaten we daarin wel fout, vermits we niet de hele toedracht
kenden en dus ook niet de redenen waarom een docent iemand niet wilde
laten over gaan. Ook als er mensen afvielen of moesten stoppen was
dit pijnlijk. Het was net alsof men een stukje van onszelf wegnam.
Ze waren een deel van ons leven geworden en wij geloofden in hen en
daarom deed het pijn. Die pijnlijke gevoelens deden me terugdenken
aan mijn eigen instellingsverleden. Hoeveel gasten heb ik toen niet
zien buitengooien? En steeds werd hen daarvoor de schuld gegeven.
Nooit hoorden we eens iemand van de begeleiding zich afvragen wat
hij eventueel zelf anders had kunnen doen. En meestal kenden we niet
eens de reden waarom ze werden buitengegooid. En ik meende ook in
de opleiding parallellen te zien met wat zich toen afspeelde. Ook
in de opleiding waren mensen voor een tijd mijn leven binnengekomen,
die niet de kans kregen om zelf keuzes te maken over hun toekomst.
Ook in de opleiding werd over die personen door iemand anders een
oordeel geveld. Door gesprekken die we met de mensen van de opleiding
voerden, beseften die hoe dit bij ons overkwam. Dan werd in het kort
verteld wat de achterliggende redenen waren, zodat we er konden in
komen. En zo heb ik een paar prachtige mensen zien weggaan. Ik hoop
echt dat ze een nieuwe kans krijgen.''
\end{quote}
Cursisten, die zelf voortijdig afhaken of tijdens de deliberatie niet
worden toegelaten tot het tweede jaar kunnen eventueel worden verwezen
naar een nieuw basisjaar of worden soms georiënteerd naar een andere
opleiding uit het studiegebied personenzorg in het volwassenenonderwijs,
zoals de opleiding jeugd- en gehandicaptenzorg. Maar uiteraard kan
een advies vanwege de opleidingsverantwoordelijken ook een oriëntatie
in een totaal andere richting inhouden.

Hoe zorgvuldig men ook met de beoordeling van cursisten tracht om
te springen, toch zijn er cursisten die zich miskend en onheus behandeld
blijven voelen, zeker in het geval de betrokken cursist een onvoldoende
krijgt voor het vak levensverhalen of voor het vak communicatie en
zich daardoor verhinderd ziet om door te stromen naar het volgende
jaar. Cursisten hebben dan soms het gevoel dat ze subjectief werden
beoordeeld en vragen soms na of er een kanaal ter beschikking staat
voor het eventueel opstarten van een klachten- of beroepsprocedure.
Een dergelijke procedure staat de cursisten wel degelijk ter beschikking
en is voorzien in het examenreglement. De Link heeft ervaren dat het
daarenboven heel zinvol kan zijn om de betrokken cursist de kans te
geven gehoord te worden door een neutrale tandem van ervaren procesbegeleiders.
Zij kunnen het perspectief van de cursist beluisteren en daardoor
tegemoet komen aan diens behoefte om zijn perspectief te verduidelijken.
Door zijn neutrale positie slaagt deze tandem er vaak beter in om
de cursist te laten begrijpen wat de redenen zijn waarom zijn procesbegeleiders
van oordeel waren dat hij de eindtermen niet heeft gehaald. En in
een aantal gevallen kunnen een of meerdere van dergelijke gesprekken
bij de cursist een begin van erkenning doen ontstaan van de gegrondheid
van die redenen. Als een dergelijk resultaat kan bereikt worden bij
de cursist, dan is bij hem meteen opnieuw de basis gelegd voor een
verdere groei. En als de cursist het basisjaar dan herneemt, ziet
men hem meestal heel duidelijk ook effectief die groeikansen aangrijpen.


\subsection{Nazorg aan cursisten in geval van weigering en uitsluiting}

Alvorens tijdens de deliberatie uiteindelijk over een cursist definitief
beslist wordt dat hij niet kan toegelaten worden tot het tweede jaar,
hebben de procesbegeleiders met hem minstens reeds éénmaal een individueel
gesprek gevoerd over de kans dat, wat hem betreft, een dergelijke
beslissing tot de mogelijkheden behoort.

Ook na de deliberatie volgt met elke afgewezen cursist een \emph{individueel
gesprek}. Indien dit nuttig is, kan bij dit gesprek ook de instantie
aanwezig zijn, die de cursist naar de opleiding heeft toegeleid. Het
kan overigens een goede gewoonte zijn om gedurende de hele opleiding,
en dus niet enkel bij zeer moeilijke momenten, geregeld te communiceren
met steunfiguren en netwerken van de cursist.

Tijdens het individueel gesprek wordt door de procesbegeleiders samen
met de cursist gezocht naar \emph{mogelijke perspectieven}. Een dergelijk
perspectief kan bijvoorbeeld zijn zich inschrijven voor de opleiding
jeugd- en gehandicaptenzorg. Een ander mogelijk perspectief kan zijn
om zich op een later tijdstip opnieuw in te schrijven voor het basisjaar
van de opleiding tot ervaringsdeskundige en ondertussen werk te maken
van een aantal leerpunten. In voorkomend geval wordt de cursist de
mogelijkheid van \emph{opvolgingsgesprekken} geboden, waarin de evolutie
inzake de vooropgestelde leerpunten kan worden opgevolgd. Het staat
een cursist uiteraard vrij om op dit aanbod in te gaan of niet. Het
kan dus niet de bedoeling zijn dit op te dringen. Maar in sommige
gevallen is de ontgoocheling bij de cursist dermate groot, dat hij
er op dat moment niet ontvankelijk voor is. Daarom kan het toch soms
aangewezen zijn om na enige tijd alsnog eens te toetsen of hij er
zich wel degelijk van bewust is dat er een dergelijk aanbod naar hem
toe blijft bestaan. Een afgewezen cursist, die op dit opvolgingsaanbod
ingaat in functie van een nieuw basisjaar, hoeft de selectieprocedure,
die aan de opleiding voorafgaat, niet opnieuw te doorlopen.

Het is in elk geval erg belangrijk dat zeer zorgvuldig omgesprongen
wordt met het weigeren of uitsluiten van cursisten. Hoe voelen mensen
zich als ze na zoveel mislukkingen opnieuw worden afgewezen? Een dergelijke
beslissing kan één van de weinige resterende perspectieven voor de
betrokken cursist op het behalen van een diploma en het vinden van
een uitweg uit de armoede afblokken. Verder kan een weigering of uitsluiting
bij de cursist ook aanzienlijke bijkomende brokken maken, en op hem
een extra hypotheek leggen, zodat hij misschien niet langer de moed
kan opbrengen om later nog initiatieven te nemen en te trachten iets
aan zijn situatie te doen. Een uitsluiting of een weigering kan ook
voor de cursist in de relatie met zijn omgeving de betekenis krijgen
van een bijkomende blamage.

Omwille van die ingrijpende betekenis van een uitsluiting, is het
van belang oog te hebben voor een eventuele nood aan intensere nazorg
bij de cursist. In principe is De Link hiertoe niet uitgerust, maar
wel kan samen met de cursist gezocht worden naar \emph{gepaste nazorg}
buiten De Link.

Kansen geven in een context van kansarmoede blijkt uit ervaring in
elk geval geen eenvoudig en rechtlijnig gegeven te zijn. Ook in de
context van kansarmoede moet een kans eerder gezien worden als een
relatief gegeven, niet als iets eenmalig en absoluut. Het is bijvoorbeeld
al voorgekomen dat cursisten net door het stopzetten van de opleiding
zijn opengebloeid, net hierdoor blijkbaar de mogelijkheid konden vinden
om andere kansen te zien en aan te grijpen.

Indien een procesbegeleider een gevoel van schuld ervaart in een situatie
waarin een persoon niet toegelaten wordt tot de opleiding, weggestuurd
wordt uit het basisjaar of niet toegelaten wordt tot de opvolgingsjaren,
dan moet hij zich op dit gevoel bevragen. Heeft dit gevoel te maken
met het feit dat deze uitsluiting beleefd wordt als het dumpen van
die persoon, dit wil zeggen hem zijn laatste kans en zijn laatste
greintje hoop ontnemen? Is een mogelijke optie om die persoon dan
toch maar toe te laten of om er toch maar mee verder te gaan echt
in zijn belang? Of wordt het kost wat kost via de opleiding willen
blijven geven van kansen op de duur ten aanzien van de betrokkene
eerder een schadelijke vorm van betutteling?

Ook cursisten die om een of andere reden zelf afhaken in de loop van
het basisjaar kunnen zich eventueel op een later tijdstip opnieuw
inschrijven voor zo een basisjaar. En voor zover dit noodzakelijk
of opportuun is kan ook voor hen voorzien worden in opvolging met
het oog op een nieuwe inschrijving.

De Link kan omwille van zijn opleidingsfunctie niet functioneren als
een intensieve steunfiguur voor een ex-cursist. Dit neemt niet weg
dat in een aantal gevallen door De Link toch een aantal nazorgtaken
opgenomen moet worden. Eventueel kan de nazorg bestaan uit het geven
van een aantal bijkomende opdrachten, bijvoorbeeld in verband met
het levensboek, in functie van het opnieuw instappen in een nieuw
basisjaar op een later tijdstip. Aanvankelijk werden die nazorgtaken
steeds opgenomen door de procesbegeleiders, waarbij deze hun positie
als opleiders bleven behouden. Bij voorkeur kwam de ex-cursist naar
de procesbegeleiders toe en de frequentie van de opvolgingscontacten
werd beperkt tot één contact om de twee maanden. Later werd de nazorgcapaciteit
binnen De Link opgedreven. De vliegende supervisietandem werd voor
een deel vrijgesteld om het groeiproces op te volgen, enerzijds van
kandidaat-cursisten die niet tot het basisjaar werden toegelaten maar
wel de intentie hebben om zich opnieuw kandidaat te stellen voor de
opleiding, en anderzijds van cursisten die na het beëindigen van het
basisjaar niet toegelaten werden tot het tweede opleidingsjaar.

In de praktijk komt het geregeld voor dat cursisten ervoor opteren
om opnieuw te starten in het basisjaar.


\section{Betekenis van het basisjaar}


\subsection{Voor cursisten}


\subsubsection{Verwerking van armoede-ervaring}

Vooraf kunnen cursisten zich niet zo goed voorstellen waaraan ze zich
kunnen verwachten. Tegenover deze onzekerheid stellen sommige cursisten
zich eerder afwachtend op, anderen geven aan vooral met veel vragen
te zitten en zich eerder zenuwachtig of angstig te voelen.

Cursisten drukken de hoop uit dat het basisjaar hen de kans zal bieden
om al de miserie die ze hebben meegemaakt toch een positieve betekenis
te geven. Ze verwachten dat de opleiding hun leven een positieve wending
kan geven en dat het basisjaar hen de kans kan bieden veel kennis
te puren uit hun levenservaring. Andere cursisten hebben vooral de
verwachting dat het basisjaar hen de ruimte zal bieden om te kunnen
leren en groeien.

Cursisten bevestigen dat ze het basisjaar inderdaad als zwaar ervaren,
zoals hen dat vooraf wordt gezegd. Vooral het werken rond de levensverhalen
en de ermee gepaard gaande emoties maken het niet gemakkelijk. Toch
wordt het basisjaar zeer positief geëvalueerd, en dit omdat men op
verschillende vlakken positieve ervaringen heeft gehad. En voor sommigen
is dit voor het eerst in hun levensgeschiedenis. Zo wordt gewezen
op:

\begin{itemize}
\item het feit dat het basisjaar erg bevorderlijk is voor de \emph{groei
van het eigenwaardegevoel}. Het feit alleen al met het basisjaar te
mogen starten wordt door cursisten meestal reeds als een erg positieve
ervaring gezien;
\item het feit dat ze een beter inzicht verwerven in de eigen geschiedenis
en in de armoede-ervaringen van anderen, en een verwerkingsproces
kunnen aanvatten. Hoewel dit een erg emotioneel proces is, geeft het
toch ook \emph{opluchting, veiligheid en kracht};
\item het feit dat men zich \emph{erkend, gerespecteerd en gewaardeerd}
voelt als een waardevol individu naar wie wordt geluisterd. In het
basisjaar wordt daarom onder meer ook bijzondere aandacht besteed
aan het vieren van cursisten, bijvoorbeeld naar aanleiding van hun
verjaardag;
\item het feit dat de feedback en de leerpunten die worden gegeven vertrekken
vanuit een positieve benadering. Voor de groei en het leerproces van
cursisten is het heel belangrijk dat er veel aandacht uitgaat naar
\emph{positieve waardering}. Toch wordt het soms na verloop van tijd
duidelijk dat een dergelijke positieve waardering bij een bepaalde
cursist niet tot gevolg heeft dat leren en groeien opnieuw mogelijk
gemaakt worden. Zo iemand valt op doordat hij een oud patroon niet
kan los laten, zoals bijvoorbeeld een patroon van kwaadheid of een
patroon van het arme kind. Hij kan ook opvallen door op een andere
wijze veel aandacht te blijven opeisen;
\item het feit dat men \emph{bondgenoten} vindt en inziet niet alleen te
staan in het ervaren van onrecht. Van medecursisten krijgen cursisten
heel veel erkenning voor hun waarde als persoon, voor hun moed en
hun kracht. Het kunnen delen van een aantal zaken uit zijn levensgeschiedenis
met medecursisten heeft onder meer een ontschuldigend effect. Cursisten
herkennen aspecten uit de eigen miserie in de verhalen van medecursisten.
Hierdoor wordt de eigen miserie niet meer zo vreemd en uniek. Deze
herkenning werkt ontschuldigend: {}``blijkbaar is het toch niet allemaal
mijn eigen schuld'', en hierdoor kan heel veel spanning wegtrekken
uit het verhaal waarmee ze zitten;
\item het feit dat cursisten \emph{mondiger} worden, hetgeen zich op heel
diverse manieren kan uiten. Onder meer kan dit zichtbaar worden in
het feit dat cursisten zich, aanvankelijk heel schoorvoetend, \emph{durven
wagen aan nieuwe dingen}. Dit kan bijvoorbeeld zijn het openbaar vervoer
nemen om in de grootstad naar de opleiding te komen. Waar gebruik
maken van het openbaar vervoer aanvankelijk als iets moeilijks en
complex wordt ervaren, een taak die alle beschikbare krachten vergt,
kan dit later routine worden, waardoor energie vrijkomt om weer een
nieuwe uitdaging aan te gaan;
\item het feit dat cursisten sterker worden in \emph{kunnen geven en kunnen
ontvangen}. Door vanuit respect en veiligheid op een dergelijke intense
manier, zoals in het basisjaar, in groep te werken worden de cursisten
mondiger in het kunnen ontvangen en kunnen teruggeven;
\item het feit dat cursisten vaardiger worden in het brengen van een verhaal
op een gestructureerde manier. Dit wordt niet enkel zichtbaar in de
mondelinge communicatie. Ook in de geschriften van cursisten merkt
men een \emph{toenemende vaardigheid tot structureren};
\item het feit dat het basisjaar ook \emph{voelbare effecten} heeft \emph{buiten
de opleiding} zelf, in die zin dat men ook daarbuiten bewust bezig
is met de verworven inzichten. Cursisten halen uit de opleiding heel
wat elementen, die ze ook als bruikbaar ervaren in hun eigen leven
en in hun omgang met de kinderen.
\end{itemize}
Deze tastbare gunstige effecten hebben in belangrijke mate te maken
met het verwerkingsproces dat in het basisjaar centraal staat. Dit
verwerkingsproces is een cyclisch gebeuren, dat bestaat uit diverse
stappen, en waardoor aanvankelijk rauwe pijn stilaan meer in de richting
van verwerkte pijn kan evolueren. Rauwe pijn is dominant en heeft
een overweldigende impact. Verwerkte pijn daarentegen is minder invasief.
In het verwerkingsproces kan men volgende stappen onderkennen:

Een eerste moeilijke stap is het durven kijken naar zijn pijn. Het
is belangrijk dat men daarin doseert, aangezien het durven opbrengen
van de moed om te kijken meteen ook veel angstgevoelens oproept. Die
angst heeft te maken met het feit dat je aanvoelt dat je helemaal
niet weet wat er je bij dit kijken allemaal zal overkomen.

Na het durven kijken komt de stap van het in communicatie brengen
van feiten en gevoelens. In het beste geval kan deze communicatie
een dialoog zijn, wat impliceert dat men erkenning kan voelen voor
zijn verhaal.

Nadien volgt een fase van rouw en tenslotte het geven van betekenis,
waardoor de pijn een plaats kan krijgen.

Aangezien het noodzakelijk is om dit verwerkingsproces gedoseerd te
laten verlopen, kan men de hierboven beschreven fasen als een cyclisch
proces bekijken, dat in de loop van de opleiding meermaals wordt doorlopen.
Naarmate deze cyclus vaker wordt doorlopen, vordert de cursist in
zijn verwerkingsproces. Het cyclisch karakter van dit proces maakt
meteen duidelijk dat het verwerken van de eigen levensgeschiedenis
geen definitief einde kent.


\subsubsection{\label{persoonlijke-groei}Persoonlijke groei}

Ondanks de relatief korte duur van een basisjaar, stellen procesbegeleiders
en de omgeving van cursisten vaak vast dat deze laatsten onder invloed
van het basisjaar een belangrijke persoonlijke groei doormaken. Wat
de doorslaggevende factoren zijn voor het feit dat cursisten dergelijke
grote sprongen maken is nog niet helemaal duidelijk. De persoonlijke
groei van cursisten uit zich in \emph{zichtbare veranderingen} op
diverse vlakken, zoals:

\begin{itemize}
\item een betere communicatie met de kinderen;
\item zich vragen beginnen stellen bij het gedrag van de kinderen;
\item een betere communicatie met de partner;
\item durven spreken over hun verleden en het feit dat dit zich in de armoede
situeert;
\item durven praten in groep;
\item contact zoeken met de school van de kinderen;
\item rustiger kunnen luisteren naar anderen;
\item durven opkomen voor wat ze \emph{zelf} wensen;
\item minder faalangst hebben;
\item rustiger reageren op situaties die hen voordien agressief maakten.
\end{itemize}
Groei en verandering kunnen door de cursisten als positief worden
ervaren, maar desondanks kan het hen tegelijk onzekerder maken, omdat
ze oude vertrouwde patronen inruilen voor nieuwe, die veel minder
vertrouwd zijn. Dit maakt dat nieuwe verworvenheden in de aanvang
onzeker blijven en slechts na lange tijd een stabieler karakter gaan
aannemen.


\subsubsection{Een bevrijdende opleiding}

Omdat het basisjaar op zo'n korte tijd zo'n ingrijpende effecten genereert
inzake verwerking en groei, heeft men het wel eens over het therapeutische
effect van het basisjaar. Toch verschilt het basisjaar van een therapeutische
groepssessie omdat het \emph{inzichtelijk leren van cursisten in functie
van de te behalen eindtermen centraal} blijft staan. Wanneer een procesbegeleider
bij een bepaald item uit een levensverhaal meer verduidelijking vraagt,
zal hij dit doen in functie van het stimuleren bij de betrokken cursist
van een beter inzicht in de eigen armoede-ervaring. De betrokken cursist
en zijn leerproces in verband met zijn levensverhaal staan op dat
moment immers centraal. Toch kan een neveneffect van een dergelijke
vraagstelling ook zijn dat ze andere cursisten kansen biedt tot het
verbreden van hun kennis over armoede, hetgeen ook tot de doelstellingen
van het vak levensverhalen behoort. Het aspect verruimen van de eigen
armoede-ervaring is overigens een van de prominente doelstellingen
gedurende de hele duur van de opleiding tot ervaringsdeskundige.

Misschien draagt net het feit dat het basisjaar niet wordt voorgesteld
als een therapie, bij tot het merkwaardig grote effect dat ze genereert.
Een therapie is namelijk nodig wanneer er sprake is van een probleem
inzake de geestelijke gezondheid van de betrokkene, dus wanneer de
betrokkene met een psychisch probleem kampt. Nu krijgen personen die
in de armoede leven vaak de boodschap dat ze zelf mee schuld hebben
aan het blijven voortduren van hun problematische armoedesituatie.
Het voortduren van armoede is dan met andere woorden niet te wijten
aan een maatschappelijk onrecht, maar aan het feit dat er met de arme
zelf iets mis zit. Althans, dat is dan de onderliggende boodschap
die aan personen die in armoede leven wordt meegegeven. Het concept
therapie kan dit soort boodschap bekrachtigen, aangezien het therapieconcept
het probleem in de eerste plaats ook bij de betrokkene zelf situeert.

Op dit gebied is het concept opleiding in elk geval veel neutraler.
Het biedt personen die in armoede leven de kans om kennis, inzichten
en vaardigheden te verwerven teneinde die, zoals De Link expliciet
stelt, in te zetten in de strijd tegen het groot maatschappelijk onrecht
dat armoede in feite is. Hierdoor zijn de cursisten die naar de opleiding
komen heel gemotiveerd, omdat ze die opleiding ook zien als een instrument
om hun ding te kunnen doen, namelijk meewerken aan de strijd tegen
de armoede.

\begin{quote}
{}``Nu zit ik al iets verder in de opleiding en begint het er op
te lijken dat mijn droom zal uitkomen. Iets doen met mijn verleden,
van daaruit iets opbouwen en erkenning krijgen. Niet beschaamd zijn
over mijn achtergrond, maar fier zijn dat ik zo ver ben gekomen. Andere
mensen niet beschouwen als dossier nummer zoveel, maar hen kunnen
begrijpen vanuit mijn gevoel, niet vanuit medelijden. Geen dingen
van hen overnemen en hen niet veroordelen, maar hen hetzelfde respect
en dezelfde waardering geven, zoals andere mensen die genieten.''
\end{quote}
In de praktijk van het basisjaar blijft het voor de procesbegeleiders
een permanente opdracht om met de spanning tussen hulpverlening en
opleiding om te gaan. Vooral de hulpverleningskant wordt onder spanning
gezet door het feit dat levensverhalen zo centraal staan en het basisjaar
zich onder meer tot doel stelt bij de cursist de nodige ruimte te
creëren om leren mogelijk te maken. Voor sommige cursisten volstaat
de ruimte die de opleiding hier kan bieden niet, en blijven er elementen
uit het verleden in de weg zitten. Voor een aantal onder hen kan het
een zinvolle aanvulling zijn om parallel aan het basisjaar bij een
therapeut in begeleiding te gaan voor specifieke ervaringen uit het
verleden. Naar de cursist toe kan dit enkel als een aanbod geformuleerd
worden. De cursist moet vrij blijven om er al of niet op in te gaan.
De motivatie van de cursist om op het aanbod in te gaan kan erg groot
zijn, als de cursist erin gelooft dat hij daardoor misschien doorheen
zijn blokkade zal kunnen geraken.

Maar ook voor cursisten die niet echt een behoefte hebben aan een
therapeutische ondersteuning parallel aan de opleiding, kan het een
grote steun betekenen, indien ze kunnen beschikken over een netwerk
of een achterban waarop ze in moeilijke momenten kunnen terugvallen
en die hen dan een vorm van emotionele ondersteuning kunnen bieden.
De kans dat zich een dergelijke behoefte aan steun manifesteert bij
een cursist is het grootst na een opleidingsdag.


\subsection{Voor de gezinnen van cursisten}

De cursist wordt tijdens het basisjaar geconfronteerd met zware emotionele
momenten, maar ook met een individueel groeiproces. Dit brengt bij
de cursist aanzienlijke veranderingen teweeg. En hoewel de opleiding
tot ervaringsdeskundige een professionele opleiding is, hebben deze
veranderingen ongetwijfeld ook hun gevolgen op de thuissituatie van
de cursist. Onder meer zijn het feit dat de opleiding zo intens ingaat
op de levensgeschiedenis van de cursisten en het feit dat ervaringskennis
het belangrijkste werkinstrument is van de ervaringsdeskundige, hieraan
niet vreemd. Maar niet enkel gedurende de opleiding, ook wanneer de
ervaringsdeskundige in het werkveld staat, blijft de relatie tussen
privé- en beroepsleven er anders uitzien dan dit voor veel andere
beroepen het geval is.

Daarom was De Link bij de start van het project ervan overtuigd dat
het van groot belang is om het ganse gezin te betrekken bij het basisjaar
en om een aanbod uit te werken dat de omgeving van de cursisten kan
ondersteunen bij het begrijpen van en het omgaan met de veranderende
situatie. Men dacht eraan om dit vooral via informele activiteiten
te realiseren.

Vanuit dit vertrekpunt werd bij de start van de allereerste opleiding
een receptie georganiseerd voor de eerste cursisten en hun gezinnen.
Ter gelegenheid hiervan bedankte de algemeen coördinator ook alle
gezinnen voor hun moed en deelde hen mee dat:

\begin{itemize}
\item hun steun aan de cursist bij moeilijke momenten onontbeerlijk zou
zijn;
\item de opleiding een verandering bij de cursist zou teweeg brengen, die
dus ook binnen het gezin merkbaar zou zijn.
\end{itemize}
Het inzicht dat het verwerven van ervaringsdeskundigheid bij de betrokkene
een verandering teweeg brengt was afkomstig uit ervaringen van het
actie-onderzoekscentrum De Cirkel. Via een langdurig proces van persoonlijk
diepteonderzoek en diepteanalyse van de eigen levensgeschiedenis werden
binnen De Cirkel enkele -de allereerste!- ervaringsdeskundigen gevormd.
Zo had men gemerkt dat een dergelijk ingrijpend vormingsproces ook
zijn weerslag heeft op de thuissituatie.

Omdat armoede pijnlijke kwetsuren maakt, omdat armoede niet de schuld
is van diegene die in armoede moet leven maar een structureel probleem,
en omdat het zich vormen tot ervaringsdeskundige van diezelfde arme
nog maar eens een zware inspanning vraagt en een extra belasting legt
op diens omgeving, om al die redenen was De Cirkel ervan overtuigd
dat tegenover zoveel inspanningen van de arme en zijn directe omgeving,
er minstens ook een inspanning moest staan vanwege de samenleving.
En gezien de context van De Cirkel, waar men ervoor gekozen had om
onderzoek te voeren vertrekkend vanuit de dagelijkse praktijk van
hulpverlening aan gezinnen in armoede, was het vrij logisch dat de
inspanning vanuit de kant van de samenleving naar de omgeving van
de eerste ervaringsdeskundigen in opleiding \emph{}werd vertaald in
de vorm van een ondersteuningsaanbod. Een dergelijk aanbod sloot aan
bij de competentie van De Cirkel op het vlak van hulpverlening en
het sloot ook perfect aan bij het feit dat het slechts enkele ervaringsdeskundigen
in opleiding had, en het dus slechts enkele gezinnen betrof.

Omwille van die voorgeschiedenis was men aanvankelijk ook in De Link
de overtuiging toegedaan dat het belangrijk was om het ganse gezin
te betrekken bij de opleiding en om een aanbod uit te werken ter ondersteuning
van de omgeving van de cursisten. Hoewel dit idee gedurende de hele
opleidingsperiode van de eerste cursistengroepen werd meegenomen,
werd er uiteindelijk in dit verband nooit iets concreets gerealiseerd.

Na verloop van tijd was het immers duidelijker geworden dat een opleidingsinitiatief,
wat zich noodzakelijkerwijs in een onderwijscontext situeert, niet
over de nodige middelen kan beschikken om een vorm van begeleiding
voor de gezinnen van cursisten waar te maken. De omkadering waarover
men kan beschikken is afgestemd op het geven van een opleiding aan
groepen cursisten, en is helemaal niet afgestemd op, en totaal ontoereikend
voor het realiseren van een ondersteuning ten behoeve van de gezinnen
van de cursisten. Daarenboven kan de vraag gesteld worden of dit wel
wenselijk is. Eigenlijk is het bij een opleiding helemaal niet vanzelfsprekend
dat daarin ook de persoonlijke levenssfeer van de cursist betrokken
wordt en kan men dus van onderwijsvoorzieningen misschien wel eerder
verwachten dat ze zich net niet gaan bemoeien met de privésfeer van
de cursisten, zodat cursisten het recht behouden de eigen privacy
te bewaren.

Wat een opleiding tot ervaringsdeskundige wel kan doen in het geval
men de omgeving van de cursist toch niet zomaar in de kou wil laten
staan, is om geregeld aandacht te besteden in de lessen, en dit reeds
van bij het begin van het basisjaar, aan het feit dat de opleiding
effecten kan hebben, die ook voor de gezinsleden van de cursist zichtbaar
kunnen zijn. Ook cursisten zelf hebben hiervan meestal geen idee.
De opleiding kan expliciet aandacht besteden aan de diverse mogelijke
effecten en aan mogelijke manieren om hiermee om te gaan. Men kan
de cursisten ook geregeld de ruimte bieden om hierover met elkaar
concrete ervaringen uit te wisselen, bijvoorbeeld in het kader van
het vak communicatie.

De opleiding kan ook een aantal keer voorzien in een collectief informatiemoment
voor de partners en andere gezinsleden van de cursist, een vorm van
gezinscontact, om in algemene termen uitleg te geven over de inhoud
van de opleiding. Dit kan bijvoorbeeld gebeuren in de vorm van een
kerstfeestje of een ander feestelijk moment of gewoon door hen enkele
malen per jaar een dag uit te nodigen naar de opleidingslokatie om
hen grondig te informeren over wat de opleiding precies inhoudt en
hoe dat ook zichtbaar kan zijn buiten de opleiding zelf.

De opleiding kan er dus wel voor zorgen dat er over dit thema meer
informatie beschikbaar komt voor de gezinnen via de cursist en via
informatiemomenten.

Wanneer er zich in dit verband echt een behoefte aan ondersteuning
manifesteert, dan kan men de cursist tijdens een individueel gesprek
wijzen op de mogelijkheid om deze ondersteuning te zoeken bij een
begeleidingsdienst.


\subsection{In functie van ervaringsdeskundigheid}

In het licht van het concept ervaringsdeskundigheid is het basisjaar
bijzonder betekenisvol. Bij een analyse van deze betekenis kan heel
gemakkelijk aangeknoopt worden bij de drie hoofddoelstellingen van
het basisjaar, met name:

\begin{description}
\item [verwerken:]de levensgeschiedenis plakt mensen in armoede vaak nog
zodanig op de huid dat het hen belet nieuwe informatie in zich op
te nemen. Het werken met de levensverhalen kan hier voor de nodige
ruimte zorgen. Het basisjaar is met andere woorden \emph{betekenisvol
in functie van de verdere opleiding}.
\item [verruimen:]levensgeschiedenissen vormen het werkinstrument van de
ervaringsdeskundige. Daarom is het belangrijk dat ervaringsdeskundigen
de eigen levenservaring verruimen met de ervaringen van andere personen
die in armoede leven. Het basisjaar is met andere woorden \emph{betekenisvol
in functie van de ervaringsdeskundigheid in het werkveld.}
\item [ontschuldigen:]armoede is geen individueel schuldgegeven. Door te
ontschuldigen geeft het basisjaar de cursisten een instrument in handen
om zelf te kunnen werken aan het veranderen van de eigen situatie.
Het basisjaar is met andere woorden \emph{betekenisvol in functie
van de ervaringsdeskundige als actieve burger}.
\end{description}

\subsubsection{Met het oog op de opvolgingsjaren}

Het verwerken van de eigen levensgeschiedenis en het geven van een
plaats aan ingrijpende ervaringen daaruit, is noodzakelijk omdat anders
de emoties en de pijn van de uitsluiting de mensen zo dicht op hun
vel zitten, dat ze niet echt in staat zijn informatie op te pikken.
Zonder dit zou de opleiding weinig of geen kans van slagen hebben.
Misschien is dit {}``plakken van de zeer'', dit verstikkende van
de kwetsuren uit het verleden, wel een reden waarom het binnen de
hulpverlening zo moeilijk is de mensen te bereiken en waarom hulpverlening
aan kansarmen zo vaak mislukt. Er zit zoveel pijn, kwaadheid, verdriet
in die muur tussen de arme en de buitenwereld dat hij onbereikbaar
wordt, ook voor de maatschappelijk werker die hem wil helpen. In het
basisjaar wordt er geraakt aan de kern van armoede: \emph{de gekwetste
binnenkant}. Hierdoor krijgt men de kans om de pijn te laten zien,
die gepaard gaat met armoede. Dit kan ruimte geven om een begin te
kunnen maken met het losweken van gedragspatronen die zich onder invloed
van de pijn hebben vastgezet. Het kan ook ruimte maken voor het op
gang brengen van een proces van ontschuldiging. Daarom heeft het basisjaar
op zich al zoveel effect. Daarom, maar ook omdat het basisjaar, net
als de rest van de opleiding overigens, in \emph{tandem} gegeven wordt.
De aanwezigheid van een ervaringsdeskundige naast een opgeleide deskundige
geeft vertrouwen aan de cursisten. Bovendien kunnen ze hun verhaal
doen aan iemand van wie blijkt dat die armoede van binnenuit kent.
De ervaringsdeskundige duidt veel, zowel ten aanzien van de cursisten
als ten aanzien van de collega-begeleider.

De gekwetste binnenkant van een persoon, die een leven in armoede
heeft moeten leiden, bevat niet enkel pijn, verdriet en kwaadheid.
Voor een belangrijk deel gaat het ook om niet geloven in het eigen
kunnen, niet mogen geloven in het eigen kunnen, niet het recht hebben
een gerespecteerd persoon te zijn. Dit illustreert dat armoede bestendigd
wordt door socio-dynamische en psycho-dynamische krachten en processen.
Het doorbreken ervan is een belangrijke stap in de richting van opnieuw
kunnen leren. Daarom wordt in het basisjaar, en nadien ook in de opvolgingsjaren
van de opleiding, zeer veel aandacht besteed aan het leren onderkennen
en begrijpen van dit soort dynamieken, waarbij men zich heel sterk
concentreert op de levensgeschiedenissen van de cursisten zelf. De
effecten ervan zijn tweeledig. Enerzijds maakt het feit dat cursisten
inzicht krijgen in de dynamiek van armoede de weg vrij voor nieuwe
leerkansen en voor persoonlijke groei. Anderzijds bouwen cursisten
op die manier een grondige kennis over armoede op, hetgeen erg betekenisvol
is in functie van hun latere taak als ervaringsdeskundige in het werkveld.


\subsubsection{Met het oog op de functieuitoefening in het werkveld}

Het \emph{werkinstrument} van ervaringsdeskundigen wordt in eerste
instantie gevormd door hun \emph{eigen geschiedenis}. Het is dan ook
belangrijk dat cursisten hun eigen ervaringen kunnen plaatsen en voor
een deel verwerken. Om hieraan tegemoet te komen, begint de opleiding
met een basisjaar waarin cursisten hun verhaal uitwisselen en delen.
Door dit te vertellen in de groep zijn ze in staat meer afstand te
nemen van de pijn van hun eigen geschiedenis. Er gebeurt een stuk
verwerking dat de mensen helpt loskomen van hun eigen gevoelens van
schuld en schaamte. Dit is uiteraard vooral goed voor de cursisten
zelf maar het is ook nodig opdat deze mensen met hun eigen ervaring
zouden kunnen werken. Het is belangrijk naar dit verleden te kijken
omdat dat het basismateriaal is van de ervaringsdeskundige.

Een kort citaat uit de publicatie van het HIVA over hun onderzoek
naar meerwaarde en methodiekontwikkeling van ervaringsdeskundigen
illustreert treffend de noodzaak van een opleiding, waarin gewerkt
wordt aan het verwerken en plaatsen van de eigen levensgeschiedenis.
Het betreft twee korte passussen uit een gesprek met iemand die een
functie van ervaringsdeskundige uitoefende, maar nog niet de gelegenheid
had gehad om hiervoor een opleiding te volgen \cite[p. 126-127]{Reg99}:

\begin{quotation}
{}``Ik heb dat heel sterk ervaren, ik had veertien dagen geen contact,
ik was thuis, ik had geen contact met de doelgroep. Ik had niet direct
terug contact met de kansarmoede, wat een stuk gemakkelijker is voor
mezelf, persoonlijk, om positief te zijn, om positief ingesteld te
zijn, want je komt dan terug en onmiddellijk wordt je terug geconfronteerd,
waardoor je telkens terugkomt bij dat stuk verleden, dat er zit en
dat toch niet weg slijt. Daarmee omgaan, daar zit ik mee. Daar zal
ik een oplossing moeten voor zoeken, anders kan ik dat hier niet volhouden.
Dan ga ik moeten kiezen voor mezelf, anders ga ik er ook onderdoor.''

(.....)

{}``Ja, ik heb zelf voor ik hier begon te werken, twee jaar lang
gewerkt aan het loslaten van mijn ervaringen. Ik ben dan hier beginnen
te werken en dat komt allemaal terug naar boven, dus je moet toch
terug werken aan dat loslaten en als ik dat niet naar iemand kan koppelen,
dan verzuip ik gewoon.

In die zin, denk ik, dat het ook nodig is dat er een soort opleiding
komt waarin dat mensen ook een stukje iets voor zichzelf krijgen.''
\end{quotation}
Het verwerken van de eigen levensgeschiedenis en het geven van een
plaats aan ingrijpende ervaringen daaruit is dus noodzakelijk om jezelf
in je functie van ervaringsdeskundige overeind te kunnen houden, zoals
het citaat hierboven duidelijk aangeeft.

Gedurende het basisjaar vertellen cursisten niet alleen hun eigen
verhaal, ze luisteren ook naar elkaars verhalen. Hierdoor komt er
een heel proces op gang waarin hun kijk op armoede verruimd wordt.
Het wordt duidelijk dat ze niet alleen zitten met die problemen, maar
dat er nog veel mensen zijn die zeer gelijksoortige dingen meegemaakt
hebben. Maar ook komt naar voor dat sommige mensen heel andere dingen
meegemaakt hebben. Armoede heeft echt wel veel gezichten. De cursisten
leren via het basisjaar heel veel andere armoede-ervaringen kennen.


\subsubsection{Met het oog op actief burgerschap}

Door het beluisteren van elkaars verhalen geraken de cursisten er
van doordrongen dat zij samen met andere armen gevat zijn in een systeem
waar ze eerder slachtoffer van zijn dan dat ze er schuld aan hebben.
De gevolgen van uitsluiting zijn zo alomvattend dat al die mensen
die op zoveel verschillende manieren geprobeerd hebben om uit de armoede
te geraken daar niet in gelukt zijn. Dit punt van \emph{ontschuldigen
van zichzelf en de anderen} is overigens een belangrijke basis die
cursisten mee moeten krijgen om als ervaringsdeskundige aan de slag
te kunnen. De wetenschap dat ze slechts een klein of helemaal geen
aandeel hebben in het feit dat ze in een armoedesituatie zitten, geeft
cursisten zelfvertrouwen. Ze zijn niet mislukt in hun pogingen om
hun situatie te verbeteren, want de overmacht was te groot. Het proces
dat hierdoor in gang gezet wordt reikt dieper dan het krijgen van
vertrouwen in de eigen kracht. Het is het ontdekken van de eigen kracht,
het ontdekken van de eigen positieve eigenschappen.

Een laatste gevolg van het delen en beluisteren van elkaars levensverhaal
is dat de cursisten leren van en aan mekaar. Ze reiken elkaar manieren
aan om met bepaalde problemen om te gaan. Dit brengt ons trouwens
bij een onbedoeld maar zeer geslaagd neveneffect van het basisjaar
en van de hele opleiding. We merken dat de cursisten in hun eigen
leven zaken anders gaan aanpakken en organiseren. Ouders beginnen
bijvoorbeeld meer en anders met hun kinderen te communiceren. En cursisten
drukken zich gaandeweg vlotter uit, en worden assertiever en zelfzekerder.


\subsection{In het licht van empowerment}

Eerder, meer bepaald in paragraaf \ref{empowerment} op pagina \pageref{empowerment},
haalden we reeds aan dat de methodiek van het werken met ervaringsdeskundigen
gekaderd wordt in de empowermentgedachte, waarvan Paolo Freire vaak
als de grondlegger wordt beschouwd. Freire bouwde een grondige kennis
op van de armoedeproblematiek tijdens zijn alfabetiseringswerkzaamheden
in Latijns Amerika in het begin van de jaren zestig van de vorige
eeuw.

Alfabetisering was voor Freire een \emph{politieke} daad. Lezen en
schrijven waren in zijn ogen instrumenten waardoor personen die in
armoede leven een stem kunnen krijgen en hun behoeften en aspiraties
ook in de politiek kunnen laten meetellen. Lezen en schrijven zag
hij ook als instrumenten voor deze mensen om te kunnen ontkomen aan
hun dagelijks lot van armoede, onderdrukking en vernedering. Omdat
de uitsluiting alle facetten van hun leven op een overweldigende manier
beheerst en de pijn van de uitsluiting hen in hun diepste gevoel raakt,
vinden deze mensen niet meer de kracht om ook nog openlijk het fundamentele
onrecht dat hen wordt aangedaan aan de kaak te stellen. In die betekenis
sprak Freire op een heel respectvolle manier van een \emph{cultuur
van het zwijgen}. Maar door de samenleving worden deze mensen met
de vinger nagewezen omwille van hun ruwe omgangsvormen en omdat men
vindt dat ze omwille van impulsiviteit, agressie, drankmisbruik en
andere vormen van zogenaamd problematisch gedrag vaak zelf mee schuld
hebben aan de miserabele situatie, waarin ze leven.

In tegenstelling tot de meeste andere alfabetiseringsprogramma's weigerde
Freire de vaardigheden van lezen en schrijven aan volwassenen aan
te leren aan de hand van de leesboekjes die bedoeld waren voor de
kinderen op de lagere school. De resultaten van een dergelijke mechanische
dril en het werken met voor volwassenen wereldvreemde leesinhouden
waren trouwens over het algemeen zeer mager. In tegenstelling hiermee
maakte Freire gebruik van de \emph{dialogische} methode en van \emph{contextgebonden}
inhouden.

In die zin vertoont het basisjaar heel wat methodische gelijkenissen
met de aanpak die door Freire in het kader van de toenmalige alfabetiseringscampagne
werd ontwikkeld:

\begin{itemize}
\item Freire luisterde naar de verhalen van de mensen, en deze verhalen
waren het aanknopingspunt voor het aanleren van de vaardigheden van
lezen en schrijven. In het basisjaar luisteren cursisten naar elkaars
verhalen, en dit vormt het aanknopingspunt voor het ontwikkelen van
een verruimde ervaringskennis over armoede. In beide gevallen is de
leerstof afkomstig uit de eigen ervaring.
\item Freire interesseerde zich niet enkel voor de verhalen van de cursisten
omdat ze moesten dienen om de vaardigheden van lezen en schrijven
aan te leren. Hij interesseerde er zich ook voor omdat de analyse
van deze verhalen inzicht kon geven in de processen en dynamieken
van onderdrukking. Lezen en schrijven zag hij als instrumenten die
dit bewustwordingsproces moesten ondersteunen. In het basisjaar zijn
de levensverhalen van de cursisten niet enkel van belang om een verruimde
kennis over armoede te ontwikkelen, ze maken ook de dagelijkse processen
zichtbaar waardoor ook nu nog steeds armoede wordt gecontinueerd en
gereproduceerd. Het kunnen duiden van deze processen maakt de bijdrage
van ervaringsdeskundigen aan de armoedebestrijding zo waardevol.
\item Freire stelde zich niet op als degene die weet en die zijn kennis
wil overdragen op diegenen die niet weten. Nochtans komt een dergelijke
houding veel voor bij vormingsprocessen. Freire heeft er ook een naam
aan gegeven. Hij noemde dat de depositaire houding of ook wel de methode
van het bankwezen. Freire stond daarentegen een dialogische methode
voor. Hij gaat ervan uit dat mensen met elkaar kennis uitwisselen,
zelfs wanneer het gaat om zo iets als leren lezen en schrijven. Als
leraar beheerste hij wel de techniek van lezen en schrijven, maar
om die op een goede manier te kunnen aanleren moest hij wel bij zijn
leerlingen te rade gaan om van hen te leren hoe zij aankeken tegen
de dagelijkse problemen, waarvoor ze zich geplaatst zagen. Ook het
basisjaar is heel uitgesproken doordrongen van de dialogische methode.
Cursisten leren in het basisjaar van elkaar armoede te begrijpen.
Ook de tandemwerking tussen opgeleide deskundige en ervaringsdeskundige
in het basisjaar is een schoolvoorbeeld van dialogische methodiek.
Van cursisten wordt daarenboven verwacht dat ze ook later in het werkveld
deze dialogische methode zullen blijven hanteren.
\item De vaardigheden van lezen en schrijven moesten volgens Freire duidelijk
gezien worden als instrumenten in de strijd van personen die in armoede
leven tegen onrechtvaardigheid en sociale uitsluiting. Ook voor de
cursisten in het basisjaar is het onrecht dat armoede is, een belangrijk
motief om de energie te kunnen blijven opbrengen om doorheen de pijn
te gaan van het vertellen van de eigen armoede-ervaringen en het beluisteren
van de ervaringen van collega-cursisten.
\item De vaardigheden van lezen en schrijven moesten volgens Freire de betrokkenen
niet enkel meer kansen geven op de arbeidsmarkt, ze moesten hen tevens
in staat stellen om meer greep te krijgen op de eigen dagelijkse levenscondities.
Ook cursisten in het basisjaar ervaren dat ze op een aantal vlakken
meer vat krijgen op het eigen leven. De eigen groei wordt voor een
aantal onder hen na verloop van tijd zelfs een bijkomend argument
voor het verder zetten van de opleiding.
\end{itemize}

\subsection{Verbonden met de volgende opleidingsjaren}

Dit hele proces dat in gang gezet wordt en zeer intensief is tijdens
het basisjaar, loopt ook door in de drie opleidingsjaren die volgen.
De cursisten krijgen dan wel een programma met lesvakken aangeboden,
maar de inhoud ervan is \emph{gefocust op de armoedeproblematiek}
en richt zich op de \emph{geschiedenis van de cursisten zelf}. De
cursisten leren hierdoor ook hun eigen ervaringen van vroeger en vandaag
kaderen in de context die in de vakken aangereikt wordt. Hierdoor
zal ook de hele opleiding ertoe bijdragen dat de ervaringsdeskundigen
hun levenservaring op een professionele wijze kunnen aanwenden. We
merken hier overigens een evolutie in de loop van de opleiding. Aanvankelijk
vertrekt alles zeer fel vanuit de emoties van de mensen. In latere
semesters zien we meer en meer dat de cursisten inzichtelijker en
abstracter gaan denken en werken.

\newpage


\chapter{\label{opvolgingsjaren}Opvolgingsjaren}


\section{Inleiding}

Aansluitend op het basisjaar van de opleiding komen drie opvolgingsjaren.
Zij worden opgebouwd rond drie pijlers:

\begin{itemize}
\item een verdere ontwikkeling van deskundigheid uitgaande van de eigen
ervaring. De eigen ervaringen van de cursisten en de permanente terugkoppeling
van het geleerde op de persoonlijke geschiedenis loopt als een rode
draad doorheen gans de opleiding;
\item vakspecifieke opleiding, bestaande uit technische vakken. Bij het
aanleren van technische vaardigheden wordt gefocust op de specifieke
functie van ervaringsdeskundige in het werkveld, zoals die in het
beroepsprofiel beschreven staat;
\item beroepspraktijk.
\end{itemize}
Het doel is de cursisten klaar te maken voor het werkveld via een
ervaringsgerichte opleiding, gecombineerd met stages in het werkveld
en aangevuld met supervisie en individuele begeleiding. Ondanks het
feit dat de finaliteit van de opleiding op de arbeidsmarkt ligt, wordt
ze door cursisten ook als erg zinvol ervaren voor hun zelfontplooiing.

De vakinhouden werden bepaald met het oog op de latere tewerkstelling
in de armoedebestrijding. Hiervoor was het beroepsprofiel \emph{Ervaringsdeskundige
in armoede en sociale uitsluiting} \cite{Bem03} een belangrijke bron
van inspiratie. Het Hoger Instituut voor de Arbeid werkte dit beroepsprofiel
uit. Het beschrijft de noodzakelijke inhouden, vaardigheden en houdingen
die ervaringsdeskundigen zich dienen eigen te maken. Daarnaast werden
de inhouden van de opleiding ook gestoffeerd, geëvalueerd en bijgestuurd
door de praktijk- en tewerkstellingservaringen van de eerste opleidingsgroepen.

Vanaf het tweede jaar van het opleidingstraject hebben de cursisten
gesuperviseerde beroepspraktijk. Naarmate de opleiding vordert, neemt
het aandeel van de gesuperviseerde beroepspraktijk toe. Het grootste
deel daarvan gaat uiteraard naar de stage bij een dienst of in een
organisatie. Maar ook de individuele begeleidingsgesprekken, die in
principe tweemaal per semester plaats vinden, vallen hieronder, evenals
eventuele momenten van groepssupervisie.

Tabel \vref{lesuren} \vpageref{lesuren} biedt een schematisch overzicht
per semester van de onderlinge verhouding tussen gesuperviseerde beroepspraktijk
en technische vakken, uitgedrukt in aantal lesuren.

%
\begin{table}[!htbp]
\begin{center}\begin{tabular}{|l|c|c|c|c|c|c|}
\hline 
Semester&
1&
 2&
 3&
 4&
 5&
 6\tabularnewline
\hline
\hline 
Beroepspraktijk&
-&
80 u&
160 u&
160 u&
200 u&
200 u\tabularnewline
\hline 
Technische vakken&
260 u&
260 u&
140 u&
140 u&
140 u&
140 u\tabularnewline
\hline
\end{tabular}\end{center}


\caption{\label{lesuren}Opleidingsprogramma naar aantal lesuren}
\end{table}


De opleiding is lineair opgebouwd. Het is evenwel niet ondenkbaar
dat ze ook modulair zou aangeboden worden. In essentie betekent dit
dat elke module beschouwd wordt als een afzonderlijk geheel. In een
modulair stelsel is het dus niet noodzakelijk om geslaagd te zijn
voor alle vakken uit de vorige module om naar de volgende module te
mogen overstappen. Ook indien men niet geslaagd is voor bepaalde vakken,
kan de overstap naar de volgende module gemaakt worden. Om het einddiploma
te behalen moet men evenwel later, wanneer de betreffende module opnieuw
wordt ingericht, de vakken hernemen waarvoor men niet geslaagd was.

Voor de opleiding tot ervaringsdeskundige zou ook in een modulair
systeem de behoefte bestaan aan een duidelijk stroomdiagram, omdat
de opleiding een uitgesproken procesmatig karakter heeft. Een bijkomende
reden voor het belang van een duidelijk stroomdiagram voor deze opleiding
is het feit dat de cursisten uit deze studierichting door allerhande
omstandigheden geregeld geconfronteerd worden met de onmogelijkheid
om gedurende een bepaalde periode de opleiding geheel of gedeeltelijk
voort te volgen. In zo een stroomdiagram wordt voor elk vak duidelijk
aangegeven welke de precieze consequenties zijn, indien je dit vak
niet hebt gevolgd. Een schets van ontwerpstroomdiagram voor een gemodulariseerde
opleiding tot ervaringsdeskundige werd eerder in dit boek gemaakt,
meer bepaald in figuur \ref{modulair-stroomdiagram} op pagina \pageref{modulair-stroomdiagram}.

Vanuit het oogpunt van groepsdynamiek is een lineair systeem meest
aangewezen. Een modulair systeem daarentegen is vanuit een dergelijk
oogpunt helemaal niet vanzelfsprekend. Voor de opleiding tot ervaringsdeskundige
is die groepsdynamiek van erg groot belang omdat het werken vanuit
de eigen levensgeschiedenis erin zo centraal staat. En wanneer een
cursist, die een tijdje heeft moeten afhaken, in een andere groep
de draad terug moet opnemen, blijft het telkens afwachten of dit in
die groep wel zal willen lukken.

Tabel \vref{vakoverzicht} geeft een overzicht van de behandelde vakken
per semester.

%
\begin{table}[!htbp]
\begin{center}\begin{tabular}{|c||l|l|}
\hline 
Semester&
\multicolumn{2}{c|}{Overzicht technische vakken }\tabularnewline
\hline
\hline 
1&
Pedagogische processen en vraagstukken&
60 uur\tabularnewline
&
Maatschappijleer en armoede&
60 uur\tabularnewline
&
Communicatieve vaardigheden en training&
40 uur\tabularnewline
&
Expressieve agogische vaardigheden&
20 uur\tabularnewline
&
Specifieke vaardigheden&
80 uur\tabularnewline
\hline 
2&
Psychologische processen en vraagstukken&
60 uur\tabularnewline
&
Rechtsvraagstukken&
60 uur\tabularnewline
&
Communicatieve vaardigheden en training&
40 uur\tabularnewline
&
Expressieve agogische vaardigheden&
20 uur\tabularnewline
&
Specifieke vaardigheden&
80 uur\tabularnewline
\hline 
3&
Psychologische en pedagogische processen en vraagstukken&
40 uur\tabularnewline
&
Expressieve agogische vaardigheden&
20 uur\tabularnewline
&
Specifieke vaardigheden&
80 uur\tabularnewline
\hline
4&
Psychologische en pedagogische processen en vraagstukken&
40 uur\tabularnewline
&
Expressieve agogische vaardigheden&
20 uur\tabularnewline
&
Specifieke vaardigheden&
80 uur\tabularnewline
\hline 
5&
Ethiek en levensbeschouwing&
40 uur\tabularnewline
&
Expressieve agogische vaardigheden&
20 uur\tabularnewline
&
Specifieke vaardigheden&
80 uur\tabularnewline
\hline
6&
Situatiegerichte training&
40 uur\tabularnewline
&
Expressieve agogische vaardigheden&
20 uur\tabularnewline
&
Specifieke vaardigheden&
80 uur\tabularnewline
\hline
\end{tabular}\end{center}


\caption{\label{vakoverzicht}Behandelde vakken per semester}
\end{table}



\section{Aandachtspunten en beginselen}


\subsection{De lesvakken}

De meeste technische vakken worden door vakdocenten gedoceerd. De
overige, namelijk de vakken waarin de belangrijkste methodieken van
de ervaringsdeskundige getraind worden, de zogenaamde methodiekvakken,
worden begeleid door dezelfde procesbegeleiders die het basisjaar
begeleid hebben. Zij nemen ook in tandemverband de begeleiding van
de gesuperviseerde beroepspraktijk op zich. De ervaringsdeskundige
procesbegeleider is ook aanwezig in de lessen van de technische vakken
die door een vakdocent worden gegeven.

De vakinhouden worden sterk mee bepaald door de inhoud van armoede
en zijn gericht op de specificiteit van de latere tewerkstelling van
de cursisten in de armoedebestrijding in hun functie als ervaringsdeskundige.
Door de inhouden van de gedoceerde vakken zoveel mogelijk toe te spitsen
op het beroep van ervaringsdeskundige, wordt hun relevantie in functie
van ervaringsdeskundigheid voor cursisten zo zichtbaar mogelijk gemaakt.
Daarom kan het aangewezen zijn dat de docent vooraf de concrete inhouden,
die hij in zijn vak plant te geven, bespreekt met de procesbegeleiders,
zodat zij de docent wat kunnen informeren over de aspecten die vanuit
het perspectief van ervaringsdeskundigheid erg cruciaal zijn, over
de elementen die voor mensen in armoede vaak moeilijk liggen, enzovoort.
Indien de docent een dergelijke werkwijze volgt, resulteert dit meestal
in een erg goede cursus. Alleen is het een tijdsintensieve manier
van werken, die helaas binnen het kader van onderwijsuren moeilijk
te honoreren valt. Het is een gegeven dat docenten soms het gevoel
geeft dat De Link ten aanzien van hen te hoge verwachtingen stelt,
zodat docenten zich niet uitgenodigd voelen tot het ontwikkelen van
een lange termijnperspectief in De Link. Met het oog op een betere
ondersteuning voor docenten werkte De Link daarom voor elk vak een
basissyllabus uit, die docenten, die dit wensen, als leidraad voor
hun vak kunnen nemen.

De methodiek die bij het doceren van de vakken wordt gebruikt, tracht
zoveel mogelijk aansluiting te vinden bij de ervaringen van de cursisten.
Wel is het wenselijk dat men in de didactische aanpak een grote variatie
aan stijlen aan bod laat komen, zodat cursisten met uiteenlopende
leerstijlen gelijkwaardig aan hun trekken kunnen komen.

Het ervaringsgerichte van de aanpak en de specifieke inhoudelijke
invulling van de vakken, gericht op armoede en ervaringsdeskundigheid,
kunnen meer kansen krijgen naarmate docenten en cursisten elkaar beter
leren kennen. Daarom is het zinvol om het aantal docenten in de opleiding
eerder beperkt te houden, en zo mogelijk meerdere vakken aan eenzelfde
docent toe te vertrouwen.


\subsubsection{Geleidelijke opbouw}

In de opleiding tot ervaringsdeskundige wordt ook een docent van een
opleidingsvak geconfronteerd met het feit dat cursisten tijdens de
opleiding de opdracht hebben de eigen levensgeschiedenis en de eigen
armoede-ervaring te verwerken in functie van hun taak als ervaringsdeskundige.
Dit proces loopt voor elke cursist anders. Maar deze individuele processen
hebben wel een voelbare invloed op de opleidingsvakken.

Een heel duidelijke invloed is dat het opnemen van kennis moeilijk
lukt wanneer de eigen pijn nog erg plakt. Daarom is het op gang brengen
van een verwerkingsproces een centrale doelstelling van het basisjaar.
Maar die verwerking is op het einde van het basisjaar zeker niet voltooid.
Dit kan soms betekenen dat les geven ook in het tweede jaar van de
opleiding nog erg moeilijk loopt, omdat er in het kader van het individueel
proces nog heel veel verwerking gebeurt. Verder in de opleiding, naarmate
het verwerkingsproces ook verder gevorderd is, zal het opnemen van
kennis vlotter verlopen en kan het les geven er daardoor eenvoudiger
op worden. Naarmate de opleiding vordert, kan ze met andere woorden
meer onder de druk uitkomen van de bezwarende ervaringen en gevoelens
die cursisten met zich meedragen vanuit hun verleden in armoede. Hierdoor
gaan cursisten groeien in hun bekwaamheid om leerinhouden te integreren
en ontstaat er dus ruimte voor het doceren van vakinhouden.

De ervaring heeft geleerd dat men in de opleiding moet uitgaan van
een geleidelijke opbouw. Dit betekent dat in het begin van de opleiding
het eigen verhaal van de cursist een centrale plaats bekleedt, terwijl
leerstof meer centraal komt te staan naarmate de opleiding vordert.
Het betekent ook dat de aanvangsjaren van de opleiding gemakkelijker
moeten zijn dan de laatste jaren ervan, waarbij de toenemende moeilijkheidsgraad
verband kan houden met de inhouden uit het vak of ook met de strengheid
in de beoordeling. In de loop van de opleiding blijken cursisten immers,
zoals gezegd, een opvallende evolutie door te maken wat betreft hun
capaciteiten inzake het verwerken en integreren van aangeboden leerstof.
Dit gegeven heeft zijn invloed gehad op de invulling van de leerdoelen
voor de diverse vakken, die uiteraard kaderen in de einddoelstellingen
voor de gehele opleiding.

Wat die einddoelstellingen betreft, heeft men moeten rekening houden
met de reële spanning die er bestaat tussen het aanbrengen van leerinhouden
en het werken aan het persoonlijk proces van de cursisten. Tijd die
men aan deze persoonlijke processen besteedt, kan men niet besteden
aan het aanbrengen en integreren van leerinhouden. Maar leerinhouden
aanbrengen als die toch niet kunnen binnendringen bij de cursist omdat
zijn geest niet vrij is, heeft ook geen enkele zin. En dus moet er
tijd beschikbaar blijven voor de verdere verwerking van de persoonlijke
levensgeschiedenis, zodat die niet dermate gaat plakken dat leren
erdoor verhinderd wordt.

Ook conflicten in de groep kunnen zodanig groot zijn dat ze het leren
onmogelijk maken. Het is dus even essentieel voor de opleiding dat
ook tijd en energie wordt vrijgemaakt om bewust met deze processen
om te gaan.

Men is daarom bij het opmaken van het programma uitgegaan van de noodzaak
om enkele vakken in te bouwen die bij uitstek geschikt zijn om iets
uitdrukkelijker in te gaan op processen, zoals het individueel verwerkingsproces
van elke cursist en groepsprocessen en groepsconflicten. Hierdoor
kunnen andere vakken wat ontlast worden van de druk van processen
en conflicten die in de groep kunnen leven. De meer procesgerichte
vakken worden steeds in tandemverband gegeven door de procesbegeleiders.
De vakken psychologische en pedagogische processen en vraagstukken
zijn hiervan een voorbeeld.

Niet alle vakken hebben de opdracht om bij de cursisten het proces
van verwerking van de eigen armoede-ervaring verder te begeleiden.
Dit belet niet dat in elk vak van de opleiding elementen zitten die
op grond van de levensgeschiedenis van cursisten emotioneel zwaar
kunnen wegen. Vanuit ervaring is men tot het inzicht gekomen dat het
nodig is om hiermee rekening te houden bij het bepalen van de onderlinge
volgorde tussen de vakken. Zo is men tot het besluit gekomen, dat
het onderdeel kennis maken met contextueel denken best vooraan in
de opleiding aan bod komt.

Opleidingsvakken die door een docent worden gegeven, hebben in het
kader van het geheel van de opleiding als belangrijkste opdracht relevante
kennis en inzichten aan te bieden en de nodige vaardigheden en houdingen
te ontwikkelen. Men verwacht daarbij van iedere docent dat de inhouden
van zijn vak aansluiting moeten kunnen vinden bij de realiteit van
armoede. De docent is verantwoordelijk voor het realiseren van de
leerdoelen van zijn vak. Ondanks de in het programma ingebouwde voorzorgen,
kan men niet steeds voorkomen dat het gewicht van individuele processen
of groepsprocessen toch soms zwaar gaat door wegen, met als gevolg
dat essentiële inzichten of kennisinhouden in een bepaald vak niet
aan bod zijn kunnen komen. Het is dan van belang dat de docent dit
signaleert, zodat gezocht kan worden in welk ander vak later in de
opleiding deze elementen alsnog aangebracht kunnen worden.


\subsubsection{Basisinhouden}

In het basisjaar ligt de grootste klemtoon op het verwerken van de
eigen levenservaring. Ook tijdens het vervolg van de opleiding loopt
dit verwerkingsproces nog verder. Maar vanaf het tweede opleidingsjaar
wordt ook de nadruk gelegd op het ontwikkelen van een aantal vaardigheden
en het verwerven van een aantal inzichten, zoals:

\begin{itemize}
\item communicatievaardigheden: luisteren en spreken;
\item sociale vaardigheden: inzicht in de eigen persoon in relatie tot de
anderen;
\item situatiegerichte training: socialisatie;
\item maatschappijleer;
\item functiespecifieke vaardigheden: vaardigheden in de ervaringsdeskundigheid.
\end{itemize}
De ervaring heeft geleerd dat het van wezenlijk belang is om op een
heel systematische wijze doorheen de hele opleiding aandacht te besteden
aan deze basisvaardigheden en -inzichten. Vooral een geleidelijke
en doelgerichte opbouw is daarbij essentieel. Daarom heeft men ervoor
gekozen om in de opleiding een beperkt aantal basisinhouden uit te
werken als rode draden doorheen de opleiding. Die worden grondig uitgewerkt
en er wordt vooral heel veel geïnvesteerd in cursisten ermee leren
omgaan. Zonder deze grondige aanpak, zou men bij cursisten misschien
wel veel inhouden kunnen introduceren, maar het zou helemaal niet
zeker zijn dat zij ook in staat zouden zijn om ermee om te gaan.

Een goede illustratie hiervan is de theorie van Nagy. Voor de functie
van ervaringsdeskundige is de kennis van deze inzichten wezenlijk.
Daarom komt die theorie vrij vroeg in de opleiding al aan de orde,
met name in het vak psychologische processen en vaardigheden van het
tweede jaar. Hierdoor krijgen cursisten gedurende de hele verdere
opleiding de kans verder te groeien in dit referentiekader.


\subsubsection{Ontschuldigen}

Een belangrijke rode draad doorheen heel de opleiding is dat de cursist
als resultaat van zijn leerproces, en dit gekoppeld aan het eigen
ontwikkelings- en verwerkingsproces, bezig is met het proces van het
ontschuldigen van

\begin{itemize}
\item zichzelf;
\item anderen (gezinsleden, omgeving, hulpverleners, enzovoort);
\item de maatschappij.
\end{itemize}
Het ontschuldigen van hulpverleners kan hierbij een bijzonder aandachtspunt
zijn, wanneer uit de persoonlijke levensgeschiedenis van de cursist
blijkt dat de ervaringen met hulpverleners in het verleden weinig
bevredigend waren.

Kunnen ontschuldigen veronderstelt dat de cursist doorheen de opleiding
geleerd heeft

\begin{itemize}
\item linken te leggen tussen de huidige situatie en de context ervan;
\item van op afstand te kijken naar de eigen emotioneel betrokken ervaring
en naar de eigen geschiedenis, en hierover vragen kan stellen om er
diepgang in te krijgen; en dat hij tevens geleerd heeft dit geheel
te koppelen aan de maatschappelijke context. Het combineren van emotionele
betrokkenheid en afstandelijkheid ten aanzien van die betrokkenheid
is een moeilijke opdracht. Het vereist van de cursist dat hij enerzijds
bij zijn gevoel kan blijven en dat hij anderzijds over dat gevoel
kritisch kan nadenken en zich dus kan bevragen over eventuele vooroordelen
die kunnen spelen. De noodzakelijke plicht om zich kritisch op te
stellen bemoeilijkt de spontane toegang tot het gevoel;
\item dat hem in essentie geen schuld treft, wat niet belet dat hij net
als anderen een aandeel heeft in zijn eigen situatie;
\item de eigen ervaring te gebruiken, vertrekkend vanuit zijn eigen gevoel,
en dat hij tevens geleerd heeft de eigen ervaring te vertalen naar
de situatie van anderen.
\end{itemize}
De opleiding moet dus de cursist toelaten om het ontschuldigen te
gebruiken als een \emph{deskundigheid} in het ondersteunen van anderen
en in het ondersteunen van het ontschuldigingsproces bij anderen.
Medelijden en oppervlakkigheid zijn daarbij belangrijke valkuilen.


\subsubsection{Ervaringsgericht}

De vakken die gedoceerd worden hebben tot doel de cursisten een aantal
leerinhouden te bieden. Anderzijds is het wezenlijk aan de functie
van ervaringsdeskundige dat deze laatste werkt vanuit zijn eigen levensgeschiedenis,
zijn eigen ervaring. De opleiding moet er dus in slagen de ervaring
van de cursisten te verbinden met de leerinhouden uit de vakken. Als
docent kan men de cursisten hierop ook actief bevragen. Dit heeft
als bijkomend voordeel dat men de cursisten dan snel leert kennen,
omdat deze cursisten erg actief en open kunnen zijn.

De eigen ervaring van de cursisten en de permanente terugkoppeling
van het geleerde op de persoonlijke geschiedenis lopen daarom als
een rode draad doorheen de hele opleiding. Levensgeschiedenissen kunnen
in de diverse vakken ook aan bod komen onder de vorm van een confrontatie
van de aangebrachte inhouden en inzichten met de kennis die bij cursisten
zelf aanwezig is op grond van hun eigen ervaringen. Wanneer bijvoorbeeld
in de cursus recht de werking van het OCMW wordt behandeld, reageren
cursisten daarop vaak met de opmerking dat het in de praktijk toch
niet op die manier werkt. Ervaringsgericht lesgeven veronderstelt
dat de docent samen met de cursisten op zoek gaat naar de betekenis
van een dergelijke reactie, het niveau van de feitelijkheid tracht
te achterhalen, waarop ze terug gaat, en tracht te onderzoeken hoe
deze feitelijkheid tot een dergelijke beleving heeft kunnen leiden.

Het maakt er de taak van de docenten niet gemakkelijker op, aangezien
zij steeds moeten streven naar een goed evenwicht tussen het werken
vanuit uitsluitingservaring en het brengen van voldoende leerstof.
Docenten geven aan dat cursisten heel sterk gemotiveerd zijn, en daardoor
ook veel actiever zijn dan meestal in andere opleidingen het geval
is. Een van de concrete manieren waarop dit zichtbaar wordt, is in
het feit dat de cursisten over het algemeen met zeer veel vragen zitten.
Voor de docent is het dan wel zaak om deze vragen van cursisten te
sturen in de richting van de kerninhouden uit de cursus. Voor docenten
blijft het dus een moeilijke oefening om een gepast evenwicht te vinden
tussen ervaringsgericht tewerk gaan in de les enerzijds, en voldoende
kennisinhouden aanbieden anderzijds. Ervaringsgericht doceren vraagt
van de docent dus een grote mate van alertheid.

Door het sterk ervaringsgerichte karakter van de opleiding krijgen
cursisten soms zelfs het gevoel dat in hun opleiding niet echt les
wordt gegeven. En soms koppelen ze hieraan de veronderstelling dat
in andere opleidingen uit het volwassenenonderwijs, zoals bijvoorbeeld
in de opleiding Jeugd- en Gehandicaptenzorg, veel meer les, in de
betekenis van theorie, wordt gegeven. Dit idee kan zelfs in die mate
leven, dat ze gaan twijfelen aan de gelijkwaardigheid van beide opleidingen.
De veronderstelling is dan dat laatstgenoemde opleiding degelijker
is en de opleiding tot ervaringsdeskundige niet als gelijkwaardig
kan beschouwd worden, aangezien ze te weinig theorie biedt.

Het feit dat deze cursisten hier dermate mee begaan zijn, valt deels
te begrijpen vanuit hun meestal erg beperkte ervaring met onderricht,
dat dan ook nog vaak erg klassiek werd gegeven. Toch kunnen hun daarop
gebaseerde veronderstellingen betreffende de kwaliteit van de opleiding
tot ervaringsdeskundige krachtig tegengesproken worden. Wel is het
zo dat in deze opleiding sterk wordt uitgegaan van de eigen ervaringen
van de cursisten, en dat vooral aandacht wordt besteed aan het meegeven
van een aantal inzichten, eerder dan aan de theoretische formulering
van deze inzichten. Maar op het vlak van de aangereikte inzichten
mag de opleiding tot ervaringsdeskundige zeker als volwaardig worden
beschouwd. Wat niet belet, dat men voor cursisten die er behoefte
aan hebben, kan voorzien in verwijzingen naar aanvullende informatiebronnen,
zoals boeken, artikels of websites. Dit differentiatiebeginsel is
trouwens een van de grondbeginselen van de opleiding tot ervaringsdeskundige.

Het ervaringsgerichte karakter van de opleiding, vertaald in de verwachting
naar de cursisten dat zij vanuit hun levensgeschiedenis de koppeling
maken met lesinhouden, impliceert dat cursisten zich telkens opnieuw
tegenover iedere docent tot op zekere hoogte moeten bloot geven. De
situatie kan voor cursisten veiliger gemaakt worden door het totaal
aantal verschillende docenten dat voor een cursistengroep verschijnt,
beperkt te houden.

Niet alle opleidingsonderdelen lenen zich even sterk tot het leren
aan de hand van persoonlijke ervaringen. Onderdelen, die zich daartoe
minder goed lenen, worden al sneller op een meer theoretische manier
gegeven, waardoor soms bij cursisten, ten onrechte, de indruk ontstaat
dat vooral in die opleidingsonderdelen wordt geleerd.

Men mag evenwel niet uit het oog verliezen, dat het ook in de meest
uitgesproken ervaringsgerichte opleidingsonderdelen nuttig kan zijn,
om expliciet tijd te besteden aan het systematisch onder woorden brengen
van verworven inzichten, en om af en toe stil te staan om een verband
te leggen met een theoretisch concept dat op een dergelijk inzicht
is gebouwd.


\subsubsection{Geïndividualiseerd}

In de opleiding tot ervaringsdeskundige ervaart men dat de cursistengroep
erg heterogeen is op diverse vlakken. Heterogeniteit stelt meestal
hogere eisen aan docenten.

Onder meer inzake interesses is de cursistengroep meestal erg heterogeen.
Sommige cursisten tonen zich erg geïnteresseerd in een bepaald onderwerp,
andere niet. Dergelijke heterogeniteit manifesteert zich ook inzake
de scholingsgraad van de cursisten. Heel wat cursisten die de opleiding
tot ervaringsdeskundige volgen hebben een zeer lage scholingsgraad.
Dit vergt specifieke aandacht bij het doceren.

Ook inzake de behoefte van cursisten aan bijkomende kennis over sommige
onderwerpen uit de cursus valt een grote heterogeniteit vast te stellen.
Naarmate de opleiding vordert is er bij de cursisten wel in het algemeen
een groeiende vraag naar kennis en informatie vast te stellen, hoewel
deze behoefte zich niet bij alle cursisten op het zelfde moment en
in dezelfde mate stelt. In die zin is het aangewezen dat docenten
bij de lesvoorbereiding voldoende aandacht besteden aan mogelijke
tips, zoals suggesties voor verdere literatuur, en aanduidingen voor
die cursisten die zich individueel verder willen verdiepen in een
bepaalde problematiek of in een specifiek theoretisch model. Zo een
honger naar verdieping met betrekking tot een specifiek onderwerp
kan bij een cursist soms heel manifest aanwezig zijn.

Ten gevolge van deze heterogeniteit onder de cursisten blijkt het
voor docenten niet eenvoudig te zijn om de juiste weg te vinden inzake
moeilijkheidsgraad van de cursus. Voor sommige cursisten blijkt de
leerstof te moeilijk, voor anderen dan weer te gemakkelijk. Op grond
van het recht op leren van iedere cursist is het daarom aangewezen
cursisten zoveel mogelijk op hun eigen tempo te laten werken. Maar
ook dan, en zelfs wanneer ze het vak reeds voor een tweede keer doceren,
blijven docenten het als een moeilijke opdracht ervaren om precies
uit te maken wat wel en wat niet in de cursus aan bod moet komen.
Daarom is het erg aangeraden dat docenten van de verschillende vestigingen
per vak ervaringen en inhouden uitwisselen en dat ze zich voldoende
laten inspireren door de basissyllabus die De Link met betrekking
tot hun vak uitwerkte. Ook cursisten van diverse opleidingsplaatsen
wisselen onder elkaar informatie uit en ontwikkelen dan soms het idee
dat de ene groep beter les krijgt dan de andere.

Dient individualisering een aandachtspunt te zijn voor de docent,
dan mag men ook van cursisten zelf verwachten dat ze in dit verband
initiatieven nemen en de verantwoordelijkheid voor hun eigen opleidingsproces
opnemen. Cursisten kunnen bijvoorbeeld zelf het initiatief nemen om
te vragen om een stukje van de leerstof nogmaals te herhalen. Ze moeten
in dit verband niet enkel het initiatief verwachten van de docent
of van de ervaringsdeskundige procesbegeleider. In de praktijk ziet
men trouwens geregeld dat cursisten die verantwoordelijkheid wel degelijk
opnemen. De docent kan in een dergelijk geval, indien nodig, een klassikale
herhaling inlassen, maar hij kan ook aan een bepaalde cursist aanwijzingen
en hints geven, waardoor hij de leerstof toch onder de knie kan krijgen.

Met het geven van taken als een mogelijk instrument om te individualiseren,
moet evenwel omzichtig worden omgesprongen. Indien gewerkt wordt met
taken, die de cursisten moeten maken, dan moet in de cursus zelf ruimte
en tijd gemaakt worden voor het maken van deze taken. Niet iedere
cursist heeft immers de mogelijkheid om thuis zaken voor te bereiden
of taken te maken. Daarom moet men hiertoe op school zelf de tijd
krijgen. Het is zeker niet aan te raden dat cursisten voor elk vak
taken en opdrachten krijgen.


\subsubsection{Gericht op essentie}

Het opleidingsprogramma tracht sterk te focussen op de essentie van
de functie van ervaringsdeskundige. Dit komt op verschillende manieren
tot uiting, onder meer in het beperkt aantal vakken, waaruit de opleiding
is opgebouwd, en in het feit dat de vaktitels en de vakinhouden heel
duidelijk het wezen van de opleiding zichtbaar maken.

Om die reden werd ook getracht om doelen, inhouden en methodieken
voldoende duidelijk uit te werken, zodat het wezen van de opleiding
voor alle opleiders duidelijk kan zijn. Uiteraard blijft het van groot
belang dat elke lesgever voor zijn eigen vak heel grondig nagaat wat
de essentiële leerdoelen zijn. Daarbij moet in de eerste plaats aandacht
gaan naar de vraag welke de essentiële \emph{inzichten} zijn die door
de cursisten uit een bepaald vak meegedragen moeten worden. Sommige
\emph{kennisinhouden} zullen ook essentieel zijn, maar de klemtoon
van de opleiding ligt zeker niet op dit kennisniveau.

Een gemeenschappelijke ervaring van docenten is dat cursisten uit
de opleiding tot ervaringsdeskundige heel sterk zijn in het grondig
integreren van de aangeboden leerstof, op voorwaarde dat men hen niet
overrompelt met een grote hoeveelheid leerstof. Het betekent dat docenten
vooral op zoek moeten gaan naar die elementen binnen hun vakgebied
die voor ervaringsdeskundigen echt essentieel zijn, en dat ze zich
daartoe ook mogen beperken. Daarom komt het erop aan, wat de minimale
leerdoelen betreft, geen te lijvige cursus te maken en de opbouw ervan
zeer goed te structureren. Het is de verantwoordelijkheid van de docent
om uit te maken welke de wezenlijke inhouden van zijn vak zijn. Daarbij
moet hij in de eerste plaats rekening houden met de eindtermen en
met de basissyllabus voor zijn vak. Daarbinnen heeft hij nog ruimte
om ook met de verwachtingen van cursisten rekening te houden. Daarbovenop
kan dan eventueel gedifferentieerd worden, bijvoorbeeld aan de hand
van het geven van individuele of groepstaken in de les.

De honger van cursisten naar kennis is zeer groot. Het is alsof ze
alles willen inhalen wat ze in de loop van al die jaren hebben moeten
missen. Uiteraard is dit niet mogelijk. Integendeel, doorgaans hebben
docenten de ervaring dat ze minder breed kunnen gaan in de leerstof
die ze aanbieden. Ze zien minder, maar op de zaken die aan bod komen
wordt actiever en dieper ingegaan, zodat die zeer grondig verwerkt
worden. Daarom is het zo belangrijk dat de docent heel goed analyseert
welke de essentiële kennis is, die cursisten via zijn vak moeten verwerven,
zodat cursisten met een minimum aan kennis toch de essentie kunnen
mee hebben. Men ziet cursisten met die kennis ook aan de slag gaan
en deze kennis gebruiken als een kader, dat ze in het werkveld zelfstandig
kunnen toepassen. Essentieel is dat men de inhoud van zijn cursus
niet blindelings aanpast aan een vermeend laag niveau van de cursisten.
Cursisten hebben recht op een minimum aan essentiële kennis, en men
vergist zich als men uitgaat van de veronderstelling dat het niveau
van de cursisten eerder laag zal zijn.

In de wijze waarop cursisten met kennis omgaan en in de manier waarop
ze er zich tegenover verhouden, kan men in de loop van de opleiding
een evolutie zien. Aanvankelijk vertrekt alles zeer fel vanuit de
emoties van de cursisten. In latere jaren ziet men meer en meer dat
ze inzichtelijker en abstracter gaan denken en werken.

Docenten noemen de kritische zin van de cursisten opmerkelijk. Op
dit vlak vallen deze cursisten geenszins te vergelijken met cursisten
uit de meeste andere opleidingen. Hun levenservaring maakt dat deze
mensen zeer goed weten waar het om gaat, waardoor ze de aangebrachte
leerstof een concrete invulling kunnen geven. Aangeleerde concepten
en begrippen blijven niet louter abstract, maar krijgen concrete inhoud
en kunnen merkwaardig goed worden toegepast. Wel is het daarvoor noodzakelijk
dat de cursisten zich met de lesinhouden moeten kunnen verbinden.
De cursisten moeten de inhouden eerst kunnen voelen, opdat ze er zich
mee zouden kunnen verbinden. Pas als deze voorwaarden vervuld zijn,
kunnen cursisten zich de lesinhoud eigen maken.


\subsubsection{Aanwezigheid van een ervaringsdeskundige}

Vanuit de doelstellingen van de opleiding is de aanwezigheid van een
ervaringsdeskundige in alle lessen van groot belang. Cursisten moeten
immers de leerinhouden kunnen verbinden met wat het betekent om in
armoede te leven. Ook docenten zelf vinden het belangrijk dat ze in
hun taak kunnen worden ondersteund door een ervaringsdeskundige. De
aanwezigheid van een ervaringsdeskundige in de les heeft dus een tweeledige
functie, die deels docentgericht en deels cursistgericht is.


\paragraph{Docentgerichte functie}

Ondanks de grote competentie van docenten, gebeurt het geregeld dat
ze zich in confrontatie met de cursisten uit de opleiding tot ervaringsdeskundige
onzeker gaan voelen. De kans daartoe is uiteraard het grootst als
de docent voor de eerste maal voor een dergelijke groep staat of als
het voor hem om een nieuwe groep gaat.

Docenten worden ook geregeld geconfronteerd met het feit dat, ondanks
hun inspanningen om ervaringsgericht te werken, de cursisten sommige
aangereikte inhouden toch eerder als wereldvreemd blijven ervaren.
De concrete inbreng van de ervaringsdeskundige kan dan zeer diverse
vormen aannemen. Hij kan bijvoorbeeld aan cursisten verduidelijken
hoe misschien toch aanknopingspunten te vinden zijn tussen hun eigen
ervaringen en de geboden lesinhoud. Hij kan aan docenten uitleggen
hoe het te begrijpen valt vanuit de geschiedenis van cursisten, dat
ze de aangeboden inhouden als theoretisch of vreemd aan hun eigen
wereld ervaren. Hij kan ook zelf vragen stellen, zodat de docent gestimuleerd
wordt te zoeken naar een meer verstaanbare uitleg.

In het kader van de ondersteuning van docenten kan de ervaringsdeskundige
een docent informeren over de vraag of het tempo aangepast is aan
de mogelijkheden van de cursisten. Soms gaan docenten te vlug over
iets heen, maar soms is het tempo ook niet hoog genoeg. Verder kan
de ervaringsdeskundige de docent ook duiden wat er in de groep leeft.

In zijn samenwerking met de ervaringsdeskundige ervaart de docent
de meerwaarde van diens inbreng. Soms gaat de docent op basis hiervan
zijn aanpak bij het lesgeven bijstellen, eventueel zelfs in de vakken
die hij buiten de opleiding tot ervaringsdeskundige doceert, zodat
op die manier een onrechtstreekse vorm van kruisbestuiving kan plaats
vinden tussen de opleiding tot ervaringsdeskundige en andere opleidingen.


\paragraph{Cursistgerichte functie}

Ongeacht of het een nieuwe dan wel een ervaren docent betreft, heeft
de ervaringsdeskundige tijdens de lessen uiteraard ook belangrijke
cursistgerichte taken. De allerbelangrijkste is ongetwijfeld de cursist
te ondersteunen in zijn geloof in eigen kunnen. Door zijn aanwezigheid
in de lessen en de rol die hij daar speelt, vervult de ervaringsdeskundige
eveneens een belangrijke voorbeeldfunctie voor de cursisten. Verder
kan de procesbegeleider de cursisten bijstaan bij het koppelen van
de vakinhouden aan de eigen levensgeschiedenis, aan de geschiedenissen
van anderen en aan de functie van ervaringsdeskundige in het werkveld.

De wijze waarop de ervaringsdeskundige zijn rol vervult in de opleidingsvakken
wijzigt naargelang de opleiding vordert. Tijdens de eerste opleidingsjaren
zal de ervaringsdeskundige zijn rol op een zeer actieve wijze opnemen
en op die manier aan de cursisten modellen aanreiken om te bevragen
en te zoeken naar verbanden. Verder in de opleiding zal de ervaringsdeskundige
zich meer op de achtergrond houden en worden cursisten gestimuleerd
om zelf in de mate van het mogelijke actief de rol van bevrager en
van het leggen van verbanden op te nemen. Soms is het dan voor de
cursisten en voor de docent niet meer strikt noodzakelijk dat de ervaringsdeskundige
procesbegeleider steeds aanwezig is, omdat cursisten zelf reeds geleerd
hebben om de hertaling van de lesinhouden naar de armoedepraktijk
te maken. Indien een ervaringsdeskundige te weinig aanwezig geweest
is in een bepaald vak, kan hij evenwel bij het examen niet oordelen
over de groei van de cursist inzake ervaringsdeskundigheid binnen
dat vak.

Soms gebeurt het dat cursisten de opleiding tot ervaringsdeskundige
volgen nadat ze reeds geruime tijd een of andere functie van ervaringsdeskundige
hebben uitgeoefend, zij het zonder opleiding. Dit kan eventueel in
de opleiding specifieke problemen stellen. Zo kan het gebeuren dat
deze cursisten een concurrentiestrijd aangaan met de ervaringsdeskundige
procesbegeleider van de opleiding. Hoewel deze strijd kan begrepen
worden in het kader van de persoonlijke groei van de cursist en dus
op zich geen probleem hoeft te zijn, heeft die strijd toch tot effect
dat hij de ruimte inperkt van cursisten die op dat moment minder krachtig
staan. Deze minder krachtige cursisten komen daardoor in een afhankelijke
en volgzame positie te staan tegenover de krachtige persoon, wat hun
eigen autonome groei in de weg kan staan. Voor de procesbegeleiders
in de opleiding kan het moeilijk zijn om deze dynamiek bespreekbaar
te maken, aangezien de pogingen om het onderwerp bespreekbaar te stellen
door de cursist mee geïnterpreteerd kunnen worden binnen het globale
kader van de concurrentiestrijd.


\paragraph{Samenwerkingsverband}

Voor docenten valt het moeilijk om in te schatten wat het zal betekenen
om samen te werken met een ervaringsdeskundige. Dit geldt overigens
voor iedereen die een dergelijke samenwerkingsrelatie moet aangaan.
Het blijft immers moeilijk om uit te leggen en concreet te maken wat
dit precies inhoudt. Daarenboven is de aard van een samenwerking in
een opleidingsvak erg verschillend van een tandemrelatie in het basisjaar.
En ook tussen de opleidingsvakken onderling bestaan grote verschillen,
zodat op zijn beurt de samenwerking in tandemverband erg verschillend
zal zijn. Zo zal de tandemwerking in een vak psychologische processen
en vraagstukken, dat net als het basisjaar intens op de levensgeschiedenissen
van de cursisten betrokken is, meer gelijkenissen vertonen met de
tandemwerking in het basisjaar dan bijvoorbeeld de samenwerking in
het vak recht. Het vormen van een dergelijke samenwerkingsrelatie
in de opleidingsvakken vraagt dus een zeker groeiproces, waarbij de
partners het tot op zekere hoogte onder elkaar zelf moeten uitzoeken,
net zoals dit het geval is bij een tandemvorming. Dit betekent dat
strikt vastgelegde rolverdelingen niet aangewezen zijn.

Anderzijds is er, zeker in de opleidingsvakken, voor elk van de partners
een aparte taak weggelegd. In een opleidingsvak is het de taak van
de opgeleide deskundige om de vakinhoud te leveren. Daartoe wordt
van de opgeleide deskundige verwacht dat hij zijn vak erg goed beheerst.
De ervaringsdeskundige heeft onder meer tot taak aandacht te besteden
aan de groepsprocessen, die totaal los kunnen staan van de lesinhoud,
en bij te dragen tot het verwerken van de leerstof door de cursisten
en tot het koppelen van leerstofinhouden aan ervaringselementen bij
de cursisten. De ervaringsdeskundige zal ook alert zijn voor het feit
dat het in elke les mogelijk is dat nieuwe elementen uit de levensgeschiedenis
van cursisten aan de oppervlakte komen.

Omwille van de specifieke rol die door de ervaringsdeskundige in de
opleidingsvakken wordt opgenomen, geven docenten aan dat ze de aanwezigheid
van een ervaringsdeskundige erg waarderen. En als de ervaringsdeskundige
door omstandigheden, zoals ziekte, niet aanwezig kan zijn in hun les,
ervaren ze dat meestal als een tekort, omdat ze liever les geven in
aanwezigheid van de ervaringsdeskundige. Ze geven ook aan dat het
eveneens voor de cursisten verwarring schept, indien de ervaringsdeskundige
om een of andere reden meerdere keren een les van eenzelfde docent
moet missen. Cursisten weten in dat geval niet goed meer hoe ze zich
in verband met dat vak tot de ervaringsdeskundige moeten verhouden
en voelen zich ook onzeker over de wijze waarop de ervaringsdeskundige
in verband met dat vak hun groei inzake ervaringsdeskundigheid zal
kunnen beoordelen.

Hoewel het samenwerkingsverband tussen een docent en een ervaringsdeskundige
veel minder nood heeft aan een sterke gevoelsmatige basis dan de samenwerking
tussen een tandem van procesbegeleiders, kunnen soms toch grondige
verschillen in perceptie de samenwerking bemoeilijken. Zo hadden bijvoorbeeld
sommige ervaringsdeskundigen het moeilijk om te blijven geloven in
de verantwoordelijkheidszin van docenten, die overwogen om zich terug
te trekken omdat ernstige financiële moeilijkheden het voortbestaan
van de opleiding bedreigden. Ook kan het bijvoorbeeld de ervaringsdeskundige
moeilijk vallen om te blijven geloven in de motivatie van een docent
die zijn engagement sterk afgrenst.


\subsection{Het examen}

Na elk semester krijgen de cursisten een rapport met een beoordelingscijfer
voor de vakken waarvoor ze examen hebben afgelegd. Dit beoordelingscijfer
wordt uitgedrukt op een schaal van 0 tot 20 punten. Naast het geven
van een dergelijke beoordeling onder de vorm van punten, wordt ook
verwacht van de docent dat hij een korte geschreven toelichting geeft
bij deze beoordeling. Zowel die inhoudelijke toelichting als de aanwezigheid
van de docenten tijdens de proclamatie zijn heel belangrijk. Op de
proclamatie hebben de cursisten immers het recht om desgewenst nadere
toelichting te vragen bij de hen toegekende beoordeling en om eventueel
samen met de docent een aantal elementen uit het examen te kunnen
overlopen.

De onzekerheid van cursisten in verband met het examen drukt zich
immers geregeld uit in vragen over de correctheid van een gekregen
beoordelingscijfer. Dit komt vooral veel voor als er te grote onduidelijkheid
is blijven bestaan over hoe beoordeeld zal worden. Sommige cursisten
trachten de behaalde resultaten onderling te vergelijken en gaan zich
dan vragen stellen over het feit of het behaalde cijfer wel een correcte
weerspiegeling is van de mate waarin zij het opleidingsonderdeel met
goed gevolg hebben afgewerkt.

Wat cursisten uit hun eigen schoolverleden is bijgebleven, beperkt
zich vaak tot een aaneenschakeling van negatieve ervaringen, zodat
velen onder hen leren in de zin van assimileren van leerstof ervaren
als een taak, waarmee ze helemaal niet vertrouwd zijn. Daarom voelen
ze zich tegenover deze taak erg onzeker, wat zich vooral uit in een
grote, tot zelfs massale schrik voor het examen.

Examens hebben voor cursisten dus een heel groot belang. Daarom hebben
cursisten veel behoefte om te weten waaraan ze zich kunnen verwachten
op het examen en hoe er beoordeeld zal worden. Het is geen evidentie
dat cursisten uit de opleiding tot ervaringsdeskundige weten hoe een
examen verloopt en wat de beoordelingscriteria zullen zijn. Het verdient
dus aanbeveling om in de loop van het jaar hierover duidelijkheid
te verschaffen aan de cursisten en het is zelfs belangrijk om dit
meerdere malen te herhalen, zodat cursisten goed weten hoe beoordeeld
zal worden. Het inlassen van meerdere toetsmomenten in de loop van
het jaar is om die reden eveneens heel wenselijk. Zo kunnen cursisten
zich een concreet idee vormen van wat ze van het examen kunnen verwachten,
zodat ze er zich degelijk op kunnen voorbereiden. Een goede werkwijze
kan ook zijn om per hoofdstuk uit de cursus examenvragen op te stellen
en die per afgewerkt hoofdstuk samen met de klas op te lossen.

De vragen op het examen zijn daarenboven best geen pure kennisvragen.
Er moet vooral gepeild worden naar de mate waarin cursisten de aangeboden
kennis hebben geïntegreerd, in hoeverre ze in staat zijn deze kennis
te verbinden met ervaringen en of ze in staat zijn deze kennis te
gebruiken in het kader van concrete situaties waarmee ze geconfronteerd
worden. De groeiende mate waarin een cursist de theorie uit een vak
heeft geïntegreerd, kan als volgt weergegeven worden:

\begin{itemize}
\item de cursist kan de theorie uit het vak reproduceren;
\item de cursist kan de theorie toepassen op casussen;
\item de cursist kan de theorie hanteren bij het leggen van verbanden;
\item de cursist kan de theorie toepassen in de eigen context en op het
eigen levensverhaal.
\end{itemize}
De cursist scoort een onvoldoende indien blijkt dat hij de leerstof
niet of te weinig heeft kunnen verwerven, hetgeen zichtbaar is in
het feit dat hij de inhouden niet begrijpt en er op geen enkele manier
in slaagt ze toe te passen of ze geenszins met zichzelf kan verbinden.

Sommige cursisten hebben het moeilijk met het reproduceren van kennis,
maar kunnen er wel in slagen om aan te tonen dat ze de leerstof kunnen
voelen en in zich hebben kunnen opnemen door het geven van voorbeelden.
Ook een dergelijk integratieniveau is ongetwijfeld voldoende. Het
is immers belangrijk dat de cursisten iets kunnen doen met de aangeboden
kennis.

Een cursist beoordelen blijft hoe dan ook tot op een zekere hoogte
een subjectieve daad. Toch is het belangrijk dat er een zo groot mogelijke
eenvormigheid nagestreefd wordt. Dit wordt bevorderd door hierover
heel regelmatig te communiceren en van gedachten te wisselen in de
klassenraad en eventueel ook in het kernoverleg of tijdens overlegmomenten
met de supervisietandem.

Docenten vinden het niveau dat de cursisten halen opmerkelijk. Rekening
houdend met het feit dat de cursisten eigenlijk nooit fatsoenlijk
onderwijs hebben genoten en dus niet gewoon zijn te studeren, zijn
de examens van een hoog niveau. Dit geldt evenzeer voor de lesmomenten,
die meestal ook van een hoogstaande kwaliteit zijn. Voor cursisten
is het ook van belang dat de gehanteerde normen voldoende streng zijn.
Op die manier kunnen ze hun opleiding ervaren als een volwaardige
opleiding en kunnen ze zichzelf ook zien als volwaardige werkkrachten
op de arbeidsmarkt.

Het examenreglement voorziet dat de ervaringsdeskundige procesbegeleider,
die voldoende aanwezig geweest is in de lessen, op het examen samen
met de docent punten kan geven. Rekening houdend met wat de vakdocent
op het examen voor zijn vak wil toetsen, zal de procesbegeleider daarbij
dan vooral oog hebben voor de mate waarin de cursist in staat is de
leerstof toe te passen op de context van armoede in het algemeen en
op zijn levensverhaal in het bijzonder. De docent en de procesbegeleider
geven op de dag van het examen en na onderling overleg gezamenlijk
punten. De ervaringsdeskundige procesbegeleider waakt erover dat er
bij zijn beoordeling van het examen voor de lesvakken, geen interferentie
plaats heeft met het persoonlijke proces van de cursist en het aspect
ervaringsdeskundigheid daarin. De beoordeling van deze facetten gebeurt
namelijk in het kader van de gesuperviseerde beroepspraktijk en het
vak specifieke vaardigheden.

De ervaring heeft geleerd dat het in een modulair uitgewerkte opleiding
tot ervaringsdeskundige niet eenvoudig is om een goede oplossing te
vinden voor de doorstroming van cursisten die voor een of meerdere
vakken niet slagen. Dit heeft te maken met het feit dat in de opleiding
tot ervaringsdeskundige het groepsproces een erg belangrijke rol speelt
in de groei van cursisten naar ervaringsdeskundigheid. Omwille van
het belang van het groepsproces kan het gebeuren dat men een cursist,
die bepaalde vakken uit een module moet overdoen, vraagt om op vrijwillige
basis ook nog een aantal andere vakken uit die module opnieuw te volgen,
hoewel hij voor die vakken reeds geslaagd is. Het groepsproces kan
immers slechts zijn effect hebben als men voldoende bij de groep betrokken
is.


\subsection{Docentenondersteuning}

De talrijke uitdagingen, waarvoor docenten zich in deze opleiding
geplaatst zien, maken dat de meesten onder hen hun taak als erg boeiend
en verrijkend ervaren. Als meest aantrekkelijke facetten noemen docenten
het pionierskarakter van de opleiding, de uitdagingen die ze stelt
om de eigen grenzen te verleggen en dingen anders aan te pakken, en
het contact met de cursisten, eens er een band is gegroeid.

Tegelijk impliceren deze uitdagingen dat elke lesopdracht een erg
intense taak wordt omdat zo weinig op routine kan teruggevallen worden.
Het feit dat het een pioniersproject betrof, zette dit nog eens extra
in de verf met relatief weinig kader en houvast, weinig regels en
weinig afspraken. Ook de bijwijlen structurele chaos die het gevolg
was van het feit dat het een nieuw en vernieuwend project betrof,
woog zwaar. Geregeld staken onduidelijkheden de kop op over welke
prestaties konden aangerekend worden. Soms werden slechte afspraken
gemaakt, of had men het gevoel dat beloftes niet nagekomen werden.
Sommige docenten vonden het ook niet eenvoudig dat er grote twijfels
bleven bestaan bij de maatschappelijke haalbaarheid van het project,
waardoor ze het gevoel hadden te zeer in de marge werkzaam te zijn.
Tenslotte valt de permanente confrontatie met leed, onrecht en verdriet
niet te onderschatten. Dit betekent dat men als docent sterk moet
zijn, dat men confrontaties moet aankunnen en dat men zijn eigen verhaal
toch wat verwerkt moet hebben.

Nieuwe docenten hebben omwille van die grote uitdagingen, zeker in
de aanvangsfase, behoefte aan goede ondersteuning en regelmatige opvolging,
bij voorkeur in aanwezigheid van de ervaringsdeskundige procesbegeleider
die ook in de lessen aanwezig is.

Docenten kunnen reeds bij het voorbereiden van hun lesopdracht beroep
doen op de ondersteuning van een ervaren tandem van De Link. Deze
tandem kan, in aanwezigheid van de ervaringsdeskundige die de lessen
effectief zal bijwonen, samen met de docent overleggen welke inhouden
hij in het kader van zijn lessen kan brengen. Op die wijze kan de
docent goed voorbereid aan zijn opdracht beginnen, en kunnen er tegelijk
extra impulsen gegeven worden opdat het vak zo goed mogelijk zou aansluiten
bij de ervaring van de cursisten.

Vaak leeft bij docenten de vraag in hoeverre zij zich, analoog aan
de cursisten, moeten bloot geven. Moeten zij ook een stuk van hun
verhaal brengen? Is dit een vereiste om de kloof met de cursisten
wat te dichten? Meerdere docenten hebben behoefte aan wat richtlijnen
terzake. Soms signaleren docenten dat ze eveneens gebaat kunnen zijn
met wat meer ondersteuning in het werken met laaggeschoolden.

Ook na het afronden van hun vak hebben docenten behoefte aan feedback.
Ondanks het oriënterend gesprek dat vooraf met hen gevoerd werd over
de inhoud van hun vak, bleef bij docenten inzake de concrete invulling
van de cursus meestal nog veel onzekerheid bestaan: Heb ik de goede
manier van werken? Is deze tekst leesbaar of net niet? Is deze hoeveelheid
leerstof voldoende of niet? Enzovoort. Docenten zijn daarom vragende
partij naar feedback over en evaluatie van hun vak, zowel door cursisten
als door de opleidingsverantwoordelijken. Het is ook belangrijk dat
deze evaluatie- en feedbackmomenten plaats vinden kort na het einde
van het vak, zodat alles nog vers in het geheugen zit. Om docenten
de kans te bieden om op een systematische manier feedback te krijgen
vanwege cursisten werd een evaluatieformulier ontworpen. Het is opgenomen
in paragraaf \ref{evaluatieformulier-vakdocent} van bijlage \ref{evaluatieformulieren}
op pagina \pageref{evaluatieformulier-vakdocent}

Via het proces van koppeling van leerinhouden uit de vakken aan ervaringen
uit het leven van cursisten worden ook docenten geconfronteerd met
soms zware emotionele verhalen van cursisten. Voor docenten kan dit
een ingrijpende ervaring zijn, onder meer omdat deze pijnlijke ervaringen
uit het leven van cursisten ook bij henzelf stukken pijn uit het eigen
verleden naar boven kunnen halen. Wanneer dit het geval is roept dit
veel vragen op, waarop de docent voor zichzelf een antwoord moet trachten
te vinden: Is dit wel functioneel? Welke verwachtingen heeft men in
dit verband naar mij als docent? Moet ik ook mezelf en mijn eigen
kwetsbare kernthema's bloot geven, al zijn deze zo nietig in vergelijking
met wat cursisten hebben beleefd? Ik moet met mijn gevoel ook ergens
naartoe, maar is daar wel ruimte voor? Wat als ik die ruimte toch
neem, pak ik ze dan niet af van de cursisten?


\subsection{Verwachtingen naar docenten}

Vanuit De Link wordt aan docenten, die in het kader van de opleiding
een vak geven, een aantal formele verwachtingen gesteld. Ze hebben
betrekking op de aanwezigheid bij overleg- en contactmomenten, op
de notities die aan de cursisten ter beschikking worden gesteld en
op de wijze waarop cursisten beoordeeld worden. Toch stelt men in
de praktijk vast, dat het door omstandigheden voor een docent soms
niet mogelijk is om steeds aan alle verwachtingen te voldoen. Dit
kan bijvoorbeeld het geval zijn, wanneer de docent erg laattijdig
werd aangesteld.

Van docenten wordt geëist dat zij aanwezig zijn op contactmomenten.
Docenten zijn ook verplicht aanwezig te zijn in de klassenraden, en
het wordt zeer belangrijk geacht dat ze aanwezig zijn bij de proclamatie.

Docenten dienen alle belangrijke gebeurtenissen die zich tijdens hun
les voordoen, te signaleren aan de procesbegeleiders, opdat het proces
van de cursist en zijn groei tot ervaringsdeskundigheid ook maximaal
zouden kunnen profiteren van de kansen die zich in de lesvakken aandienen.

Ten behoeve van de cursisten schrijft de docent voor zijn vak een
syllabus uit, waarbij hij kan steunen op de basissyllabus die De Link
voor zijn vak uitwerkte. Wanneer de docent laattijdig aangeworven
werd, is het niet steeds mogelijk om nog vooraf een uitgeschreven
syllabus klaar te maken. In die gevallen gebeurt het wel eens dat
de docent zijn cursus al doende ontwikkelt. Van docenten wordt ook
verwacht dat ze een uitgeschreven versie maken van de wijze waarop
het examen zal worden georganiseerd en dat ze hiervan een kopie bezorgen
aan de lokale opleidingscoördinator. Voor een docent die zijn vak
pas voor de eerste keer aan een groep cursisten uit de opleiding tot
ervaringsdeskundige doceert, is het vaak slechts mogelijk om een goed
zicht te krijgen op hoe hij zijn vak het best kan evalueren, nadat
hij al een aantal weken les gegeven heeft aan de groep.

Het is eveneens belangrijk dat docenten duidelijk communiceren over
wat uiteindelijk effectief aan bod gekomen is in de les. Indien daarover
voldoende overleg is met de lokale opleidingscoördinator en met de
docenten van de opvolgingsvakken, wordt het mogelijk om eventuele
leemtes alsnog te ondervangen in zo een opvolgingsvak.

De beoordeling van de cursist door de docent wordt uitgedrukt in een
puntenschaal en daarenboven wordt in enkele regels een korte individuele
evaluatie uitgeschreven. Beide componenten van de beoordeling worden
in het rapport opgenomen.

Er wordt van docenten verwacht dat ze met collega's contact nemen
en overleggen indien ze van mening zijn dat het niveau dat door een
bepaalde cursist wordt gehaald problematisch is, zelfs indien de betrokken
cursist voor het eigen vak toch nog net voldoende heeft gehaald. Over
het geheel van de opleiding genomen moeten cursisten immers een gemiddelde
van 60\% halen om te slagen. In het licht hiervan is een tijdig overleg
zeker noodzakelijk.


\subsection{Rol van de procesbegeleiders}

De beide procesbegeleiders vervullen een belangrijke rol doorheen
de hele opleiding en dus niet enkel in het basisjaar, waarin ze op
een vak na, de hele begeleiding voor hun rekening nemen.

Ze blijven doorheen de hele opleiding de individuele begeleiding van
de cursisten verder opnemen in tandemverband en ze staan in voor de
praktijkbegeleiding. Daarenboven wordt de opgeleide procesbegeleider
aangesteld om in elk semester minstens één van de technische vakken
te doceren. Daarnaast staat ook het beginsel dat in elk semester minstens
een vak door een docent gegeven wordt. Hierdoor doet zich nooit de
situatie voor dat een groep enkel door de procesbegeleiders begeleid
wordt, terwijl tevens de garantie ingebouwd is, dat de procesbegeleiders
in staat zijn om de cursistengroep van nabij te blijven opvolgen.

Procesbegeleiders hebben niet enkel een belangrijke rol ten aanzien
van de cursisten. Doorheen hun taken in de praktijkbegeleiding van
cursisten vervullen ze tevens een sensibiliserende functie ten aanzien
van het werkveld. Een tandem van procesbegeleiders in de praktijk
zien functioneren tijdens een stagebespreking kan voor de praktijkplaatsen
verhelderend werken met betrekking tot de betekenis van ervaringsdeskundigheid
en de concrete rol en taakinvulling van een ervaringsdeskundige.


\subsection{Ervaringsdeskundigheid in de opleiding}

Het bevorderen van de groei van cursisten naar ervaringsdeskundigheid
is een van de meest wezenlijke opdrachten van de opleiding. Om dit
zo goed mogelijk te laten verlopen werden een aantal elementen structureel
ingebouwd in de organisatie ervan.

Vooreerst zijn er uiteraard de individuele supervisie van de cursisten,
de begeleiding van de stages en de vakken die door de procesbegeleiders
zelf gedoceerd worden, die kansen bieden voor het bevorderen van de
groei naar ervaringsdeskundigheid.


\subsubsection{De ervaringsdeskundige procesbegeleider als brugfiguur}

Maar ook de andere vakken bieden in dit verband heel wat mogelijkheden.
Met het oog hierop is de ervaringsdeskundige procesbegeleider, werkend
vanuit de eigen ervaringsdeskundigheid, zoveel mogelijk aanwezig als
brugfiguur in de opleidingsvakken, die door een docent gegeven worden.
Dit gebeurt met het oog op het ondersteunen van het proces van terugkoppeling
van leerinhouden naar de persoonlijke ervaring van cursisten. De wenselijkheid
van de aanwezigheid van een brugfiguur ter ondersteuning van de cursisten
en de docenten werd steeds duidelijker naarmate het inzicht in de
betekenis van de opleidingsvakken in functie van de vorming van ervaringsdeskundigheid
groter werd. Een bijkomend voordeel van deze onderwijsorganisatie
is dat de cursisten gedurende de hele opleiding kunnen beschikken
over een rolmodel, waaraan ze zich als ervaringsdeskundigen in opleiding
kunnen spiegelen.

Wegens een tekort aan opgeleide ervaringsdeskundigen lukte het niet
om voor de eerste vijf opleidingsgroepen het vakkenonderricht al op
een dergelijke manier te organiseren. Meerdere lesvakken, of onderdelen
ervan, moesten gegeven worden zonder de aanwezigheid van een ervaringsdeskundige.
Dit werd als een wezenlijke tekortkoming aangevoeld.

Men leerde hieruit dat dit ertoe leidt dat een aantal groeimogelijkheden
van cursisten onbenut blijven, vermits er bij cursisten door de lesinhouden
allerlei dingen worden losgemaakt, zonder dat daarbij de kans bestaat
om dit aan te grijpen in functie van de groei van die cursisten. Niet
enkel groeimogelijkheden, ook leerkansen worden in een dergelijk geval
onvoldoende benut. Wanneer de ervaringsdeskundige niet in de les aanwezig
is, blijken cursisten bijvoorbeeld veel minder verbanden te leggen
tussen de lesinhouden en hun eigen levenservaring.

Deze praktijkervaringen onderstrepen het belang van het beginsel dat
de ervaringsdeskundige procesbegeleider aanwezig is in alle lessen.
Wanneer dit in de praktijk om één of andere reden toch onmogelijk
is, moet men er zich voldoende van bewust zijn, dat dit een situatie
is, waarmee men zich hoogstens heel tijdelijk mag verzoenen.

Deze ervaringen hebben tevens geleerd dat, indien een gelijksoortig
probleem zich nogmaals zou stellen, er een aantal prioriteiten kunnen
geformuleerd worden inzake de aanwezigheid van een ervaringsdeskundige
in de lessen. Die aanwezigheid is het allerbelangrijkst in die lessen,
waarin kwetsuren van cursisten aan bod kunnen komen. In tweede instantie
moet voorrang gegeven worden aan die vakken die te maken hebben met
het ingroeien in het beroep van ervaringsdeskundige. Vervolgens gaat
de voorrang naar vakken, waarin het werken in tandemverband als model
fungeert. Voorwaarde is dan wel dat voldoende ge\discretionary{-}{in}{\"in}vesteerd
wordt in het duiden naar cursisten dat er een model gepresenteerd
wordt en welke facetten daarvan het meest relevant zijn.

Één van de redenen waarom het realiseren van de aanwezigheid van een
ervaringsdeskundige procesbegeleider in alle lessen ook in de toekomst
op sommige ogenblikken nog problematisch zou kunnen zijn, is de hoge
belasting die van een dergelijke opdracht uitgaat. Steeds aanwezig
moeten zijn in de groep en steeds alle lessen moeten bijwonen kan
voor de ervaringsdeskundige procesbegeleider te belastend zijn. Hierdoor
kan hij het gevoel krijgen uitgeblust te geraken en niet meer voldoende
energie te kunnen opbrengen voor zijn opdrachten. Als dit het geval
is, is het aannemelijk dat hij het moeilijk zal krijgen om toch steeds
aanwezig te blijven in alle lessen. En als hij hierop afhaakt, zal
hij niet enkel het gevoel hebben te falen, maar ook nog gevangen geraken
in het spanningsveld tussen zijn onmacht om te voldoen aan de verwachting
om in alle lessen aanwezig te zijn en zijn opdracht om in alle vakken
bij cursisten het aspect ervaringsdeskundigheid te beoordelen.

Tegen een dergelijke achtergrond kan het soms nuttig zijn na te gaan
voor welke vakken een bepaalde cursistengroep reeds in staat is om
zelf de verbinding te maken tussen de leerstofinhouden en de eigen
armoede-ervaringen. Zo een analyse biedt immers misschien perspectieven
om de belasting van de ervaringsdeskundige procesbegeleider wat te
kunnen verminderen. Misschien toont de analyse aan dat zijn aanwezigheid
in alle lessen voor die bepaalde cursistengroep niet meer strikt noodzakelijk
is. In een les, waarin de ervaringsdeskundige procesbegeleider niet
aanwezig is, kunnen cursisten, die daartoe al in staat zijn, zich
extra gemotiveerd voelen om te trachten zelfstandig en op een heel
actieve wijze de verbinding tussen leerstof en armoede-ervaring te
maken. Uiteraard moet men er zich bij een dergelijk scenario bij de
betrokken docent van vergewissen dat dit het behalen van de beoogde
eindtermen niet in het gedrang brengt. En dan blijft ook nog het vraagstuk
dat iemand doorheen alle lessen de rode draad moet kunnen zien van
de groei van iedere cursist in ervaringsdeskundigheid. Ook dit is
immers een opdracht van de ervaringsdeskundige procesbegeleider. Wanneer
die niet beschikbaar is om deze rol op zich te nemen, kan bij wijze
van alternatief deze taak worden toevertrouwd aan een sterk uitgebouwde
en goed functionerende klassenraad.


\subsubsection{Groei naar ervaringsdeskundigheid}

De groei van cursisten naar ervaringsdeskundigheid wordt onder meer
mogelijk gemaakt door de verruiming van de eigen armoede-ervaring.
De ervaring met de eerste cursistengroepen heeft geleerd dat dit in
de loop van de opvolgingsjaren van de opleiding een bijzonder aandachtspunt
moet blijven. Zo niet, wordt dit opleidingsaspect methodisch te weinig
uitgewerkt en onvoldoende getoetst. In het basisjaar en ook in de
opvolgingsjaren wordt vanuit de begeleiding als vanzelfsprekend meer
aandacht besteed aan het verwerken van de eigen ervaring dan aan de
verruiming ervan, onder meer omdat voor de meeste cursisten verwerking
een noodzakelijke voorwaarde voor verruiming is. Maar daardoor verdwijnt
het aspect verruiming wellicht ook het gemakkelijkst uit de aandacht,
hoewel het een kernelement is van het profiel van de ervaringsdeskundige.
Dit neemt niet weg dat soms een cursist veel vlotter blijkt te groeien
op het gebied van verruiming dan op het vlak van verwerking.

Een bijzonderheid van de opleiding is dat de groei inzake ervaringsdeskundigheid
vorm krijgt doorheen de diverse opleidingsonderdelen. In principe
is dit aandachtspunt in elk vak aan de orde, en kan het concreet gestalte
krijgen via de reeds besproken aanwezigheid van een ervaringsdeskundige
in alle vakken. Maar ook bij het afnemen van het examen moet het aspect
groei in ervaringsdeskundigheid voor ieder vak mee in rekening genomen
worden. Dit betekent dat het mogelijk is dat een cursist wegens een
onvoldoende groei inzake ervaringsdeskundigheid niet slaagt voor een
bepaald vak, zelfs indien op het examen blijkt dat hij wel voldoende
scoort inzake verworven kennis betreffende dat vak. Gedurende de eerste
jaren waarin de opleiding werd georganiseerd was die tweeledige beoordeling
een knelpunt, omwille van twee redenen. In de eerste plaats was het
door het reeds aangehaalde tekort aan opgeleide ervaringsdeskundigen
onmogelijk om te beantwoorden aan het principe dat de ervaringsdeskundige
procesbegeleider bij elke les aanwezig hoort te zijn. In de tweede
plaats was niet voorzien in een expliciete vermelding in het examenreglement
van het feit dat de groei inzake ervaringsdeskundigheid een afzonderlijk
facet uitmaakt van de beoordeling van elk vak.

Het huidige examenreglement voorziet daarom expliciet dat de ervaringsdeskundige
procesbegeleider ook een stem heeft in de beoordeling van de cursisten
voor die vakken, waarvan hij de lessen heeft bijgewoond. Hoewel de
ervaringsdeskundige in die vakken ten opzichte van de cursisten een
steunfiguur is, moet hij hen tegelijk op het einde wel punten geven
op de vraag of de cursist in de toepassing van dat vak voldoende zijn
ervaring gebruikt. Het vinden van een aanvaardbare combinatie van
een rol als begeleider en een rol als beoordelaar wordt daarbij door
de ervaringsdeskundige procesbegeleider soms als een knelpunt ervaren.
Het is daarom heel belangrijk dat hij hieromtrent zo duidelijk mogelijke
beoordelingscriteria hanteert.


\subsection{Procesbegeleiding van cursisten}

Het opzet van het basisjaar, namelijk we gaan het niet over leerstof
hebben maar wel over onszelf, is een zeer geslaagd opzet. Tegen het
einde van het basisjaar ziet men bij een aantal cursisten een zekere
verzadiging optreden. Het gevoel steekt op dat het nu even genoeg
geweest is. Dit is een begrijpelijke evolutie, want een dergelijk
proces is emotioneel niet min, en bij een aantal mensen ontstaat de
behoefte aan een periode van rust. Bekeken vanuit dit perspectief
duurt het basisjaar lang genoeg.

Anderzijds duurt het basisjaar ook niet lang genoeg, omdat het verwerkingsproces
op dat moment eigenlijk nog maar pas goed op gang gekomen is en dus
nog verre van voltooid.


\subsubsection{Individuele begeleidingsgesprekken}

Daarom blijven de individuele begeleidingsgesprekken een grote rol
spelen. Een belangrijke functie van deze gesprekken is immers om het
individueel groei- en verwerkingsproces verder te stimuleren en te
begeleiden.

Tweemaal per semester worden de cursisten uitgenodigd om buiten de
lesuren op begeleidingsgesprek te komen. In het kader van het opleidingsprogramma
moet men deze gesprekken zien als een bijzondere methodiek van de
gesuperviseerde beroepspraktijk, met uitzondering van het eerste semester
van het tweede opleidingsjaar, waarin de individuele gesprekken een
bijzondere methodiek van het vak specifieke vaardigheden zijn. Het
persoonlijke proces van cursisten vormt geen element van beoordeling.
Het beïnvloedt de punten voor deze vakken dus niet. De punten voor
het vak gesuperviseerde beroepspraktijk bijvoorbeeld, drukken dus
uitsluitend een beoordeling van de stage uit. Zoals hiervoor reeds
duidelijk werd gemaakt, kan het persoonlijk proces van een cursist
wel zijn invloed hebben op diens functioneren op de stageplaats. Uiteraard
zal dit dan wel zichtbaar zijn in de stagebeoordeling.

Hoewel de begeleidingsgesprekken een erg belangrijke methodiek zijn,
toont de praktijk toch ook aan dat er grenzen zijn aan de mogelijkheden
van deze gesprekken om de stimulerende functie ten aanzien van het
persoonlijk proces van de cursist helemaal alleen te kunnen waarmaken.
Daarvoor is de ervoor voorziene tijd, twee gesprekken van elk één
tot anderhalf uur, trouwens veel te kort.

En vaak zitten er op het moment dat het begeleidingsgesprek plaats
vindt, bij de cursist naast zijn persoonlijk proces ook nog andere
dingen vooraan. Die hebben dan in feite veelal te maken met het gegeven
dat de cursisten uit de opleiding tot ervaringsdeskundige armoede
aan den lijve hebben ervaren en nog steeds met de gevolgen van armoede
worden geconfronteerd.

Zeker wat betreft het aspect persoonlijke groei als ervaringsdeskundige,
toont de praktijk aan dat niet alles planmatig kan worden aangepakt
en dat niet alles volgens plan blijkt te verlopen. Vaak worden de
gemaakte plannen door externe factoren of gebeurtenissen doorkruist.
Als begeleider heeft men dan bij momenten wel eens het gevoel achter
de feiten aan te hollen in plaats van op een systematische wijze te
kunnen werken aan de persoonlijke groei van de cursist.

Soms gaan die zaken die zich in de individuele begeleidingsmomenten
naar de voorgrond dringen terug op het feit dat de betrokken cursist
nog steeds in armoede moet leven, en vormen ze een concrete bedreiging
voor zijn mogelijkheden om de inhouden van de cursussen te kunnen
assimileren, of zelfs om de opleiding te kunnen voortzetten. Soms
houden de dringende zaken uit het individueel gesprek verband met
het feit dat de kwetsuren bij deze cursisten aanzienlijk zijn, wat
zijn weerslag heeft op de frequentie van incidenten in de groep.

De onderlinge dynamieken in een groep cursisten vragen veel meer tijd
en energie dan die in andere opleidingsgroepen. Ook in een opleiding
maatschappelijk werk kunnen kwetsuren die cursisten in de loop van
hun bestaan hebben opgelopen, een rol spelen en aandacht opeisen,
maar dit proces is veel minder intens. Daarenboven staan de kwetsuren
in een opleiding tot ervaringsdeskundige veel centraler dan bijvoorbeeld
in een opleiding maatschappelijk werk het geval is. Een cursist ervaringsdeskundige
krijgt bijvoorbeeld ook veel meer spiegeling dan een maatschappelijk
werker in opleiding.

Een goede strategie om de beschikbare ruimte voor procesbegeleiding
maximaal te benutten is te trachten om samen met de cursist een aantal
tussendoelen te stellen, zodat ook de cursist zelf zoveel mogelijk
aangrijpingspunten heeft om gericht aan zijn eigen proces te werken.
Ter ondersteuning van dit proces en van de begeleiding ervan wordt
actief gewerkt met de individuele begeleidingsfiches van de cursisten.
Hierop kunnen de werkpunten voor de betrokken cursist ingeschreven
worden. Zo kan men er naar teruggrijpen telkens wanneer dit nodig
is.

Toch is dit niet steeds voor elke cursist even werkzaam, aangezien
het niet voor elke cursist even gemakkelijk blijkt te zijn om vooreerst
naar zichzelf te kijken en vervolgens hierover ook nog te praten.
Ook dit zijn namelijk vaardigheden die moeten verworven worden. En
dan blijken voor sommige cursisten de voorziene twee individuele begeleidingsgesprekken
per semester in feite maar amper te volstaan. Vooral is dit het geval
voor die cursisten die er heel wat tijd over doen om samen met de
procesbegeleiders te achterhalen welke weg ze moeten gaan. Hierdoor
is het logisch dat er tussen cursisten onderling aanzienlijke verschillen
kunnen ontstaan in de mate waarin hun verwerkingsproces gevorderd
is. Maar dit is in feite niet echt van wezenlijk belang, aangezien
dit een proces is dat bij niemand kan voltooid geraken. Men zal daarom
nooit de beslissing nemen om een cursist niet te laten slagen omwille
van het feit dat hij bepaalde zaken uit zijn geschiedenis nog niet
heeft verwerkt. Wel een reden om iemand niet te laten slagen is, wanneer
de kwetsuren uit het verleden het handelen van de cursist nog zodanig
sterk bepalen, dat men mag vrezen dat daardoor de kans reëel is dat
hij in zijn functioneren als ervaringsdeskundige aan anderen schade
zou kunnen berokkenen.

Al deze elementen impliceren dat hoge eisen gesteld worden aan de
deskundigheid en de professionaliteit van de procesbegeleiders. Het
is, gezien deze context, daarenboven heel belangrijk dat procesbegeleiders
zichzelf in elke concrete situatie opnieuw kritisch blijven bevragen
en steeds nagaan of hun interventie opportuun en verantwoord is.


\subsubsection{Lesvakken en procesbegeleiding}

Inzake procesbegeleiding blijft ook in de opvolgingsjaren het principe
gelden dat er gedurende de hele opleiding kansen moeten zijn om verder
te werken aan het proces van verwerken en verruimen van de armoede-ervaringen
van de cursisten. Daartoe moeten er vanuit de opleiding stimulansen
uitgaan naar de cursist. Hiervoor wezen we reeds op het grote belang
maar tegelijk ook op de beperkingen van de individuele begeleidingsgesprekken
terzake. Daarom zou het niet goed zijn om het geven van procesgerichte
stimulansen enkel en alleen toe te wijzen aan die begeleidingsgesprekken.
Ook de lesvakken kunnen hier een belangrijke functie vervullen.

Het opleidingsconcept tracht hierop actief in te spelen. Tegelijk
tracht het rekening te houden met het gegeven dat een aantal cursisten,
vanuit een behoefte een rustpauze in te lassen, dat verwerkingsproces
op het einde van het basisjaar wel even stil wensen te leggen, hoewel
het helemaal nog niet afgerond is, en het dus vanuit opleidings- en
groeiperspectief eigenlijk nog verder zou moeten kunnen gaan. Dit
is de reden waarom in het eerste semester van het tweede opleidingsjaar
het vak pedagogische processen en vraagstukken geprogrammeerd staat,
een vak dat eerder weinig appèl doet op het verwerkingsproces.

In het tweede semester staat dan het vak psychologische processen
en vraagstukken op het programma. Dit vak wakkert het verwerkingsproces
terug sterk aan. En in het eerste en tweede semester van het derde
opleidingsjaar staat het vak psychologische en pedagogische processen
en vraagstukken op het programma, zodat er ook dan sterke impulsen
blijven uitgaan naar de cursist in functie van het stimuleren van
het ontwikkelen van een dieper inzicht in het eigen levensverhaal.

Wat het levensverhaal betreft, situeren de sterkste stimulansen in
de opvolgingsjaren zich dus in het tweede semester van het tweede
opleidingsjaar en in het derde opleidingsjaar. Dit neemt niet weg
dat ook in de andere semesters bij cursisten nieuwe elementen uit
hun levensverhaal aan de oppervlakte kunnen komen. In het eerste semester
van het tweede jaar kunnen die een plaats krijgen in het kader van
het vak communicatieve vaardigheden en training. In het laatste opleidingsjaar
is de gesuperviseerde beroepspraktijk meest aangewezen om hiervoor
ruimte te maken, niet in het minst omdat ervaringen op de stageplaats
vaak de directe aanleiding zijn voor het ontstaan van een besef bij
de cursist dat hij plots kan opbotsen tegen nog onverwerkte facetten
van het eigen verleden. En uiteraard vormen ook de individuele begeleidingsgesprekken,
die aan een ritme van twee gesprekken per semester gedurende de hele
opleiding blijven verder gaan, een belangrijk instrument bij het ondersteunen
van het proces van de cursist.

Het vak psychologische processen en vraagstukken is uitermate geschikt
om het verwerkingsproces opnieuw op gang te trekken. Omdat het contextuele
denken van Ivan Boszormenyi-Nagy en de systeemleer daarin een belangrijke
plaats innemen, biedt dit vak cursisten een heel relevant begrippenkader
aan in functie van een fundamenteel inzicht in de eigen geschiedenis.
Het is dus geenszins zomaar dat cursisten dit vak als een erg zwaar
vak ervaren. Maar aan de andere kant is het een vak dat ook als heel
zinvol wordt ervaren, onder meer omdat het tegemoet komt aan de behoefte
aan procesgerichte stimulansen gedurende de hele opleiding.


\subsubsection{Procesbegeleiders als vaktitularis}

In elk semester doceren de procesbegeleiders minstens een technisch
vak. Zo wordt het vak situatiegerichte training uit het laatste semester
van de opleiding steeds door de procesbegeleiders gegeven. De beoordeling
van de cursisten op het examen voor deze vakken heeft steeds betrekking
op de vaktechnische aspecten, die in de opleidingsdoelen van het betreffende
vak staan vermeld. Het persoonlijk proces van de cursist is geen element
dat een rol speelt in de beoordeling. Na onderling overleg komen de
beide procesbegeleiders tot een gezamenlijk gedragen beoordeling,
uitgedrukt in examenpunten.


\subsubsection{Omvattende zorg voor cursisten}

Het feit dat de opleiding een sterk procesgerichte kant heeft, doet
bijna automatisch de vraag rijzen in welke mate de opleiding zorg
moet opnemen voor allerlei problemen waarmee cursisten kunnen te maken
krijgen. Moet de opleiding een ondersteuningsmodel ontwikkelen en
hanteren in functie van de zorg voor cursisten, of moet de opleiding
de cursisten eerder met niet te veel zorg omringen en terzake ook
geen onrealistische verwachtingen scheppen?

Er moet in elk geval voldoende ruimte blijven om hierin, rekening
houdend met de concrete context, in de ene of de andere richting te
beslissen. Als algemene lijn kan men echter aanhouden dat cursisten
niet te veel betutteld moeten worden en de kans moeten krijgen om
op een volwassen manier met de opleiding om te gaan, ook als dit op
een bepaald moment kan betekenen dat ze er om één of andere reden
voor kiezen om de opleiding stop te zetten of te onderbreken. Een
te grote zorg voor cursisten kan betutteling worden en kan verstikkend
werken. Daarenboven hebben veel mensen die in armoede leven al een
heel leven achter de rug, waarin anderen in hun plaats de beslissingen
nemen.


\subsubsection{Grenzen aan de begeleiding}

Door het begeleiden van het proces van verwerken en verruimen van
de eigen armoede-ervaring krijgt de procesbegeleider verder zicht
op de persoonlijke geschiedenis van de cursist en op de eventuele
groei die hij als persoon doormaakt. De rol van procesbegeleider bestaat
er niet in om hierin te oordelen of te beoordelen, maar wel in het
ondersteunen en begeleiden van die evolutie.

Maar aangezien de context waarin dit gebeurt een opleiding is, zijn
de marges waarover men beschikt in functie van procesbegeleiding,
beperkt. Daarom is het belangrijk dat procesbegeleiders voldoende
alertheid aan de dag leggen, zodat ze snel kunnen ingrijpen indien
ze opmerken dat een cursist dreigt vast te lopen en hem in dat geval
eventueel kunnen adviseren en ondersteunen in het zoeken van externe
therapeutische begeleiding. Therapeutische begeleiding kan de opleiding
immers niet zelf aanbieden.


\subsubsection{Uitsluitingservaring is geen beoordelingscriterium}

Een vraagstuk dat verband houdt met het proces van cursisten, is de
kwestie of het ook mogelijk moet blijven om in de loop van de opvolgingsjaren
van de opleiding cursisten uit te sluiten op grond van een tekort
aan uitsluitingservaring. Volgens het huidige concept van de opleiding
wordt bij het einde van het basisjaar hierin een definitieve beslissing
genomen, maar oorspronkelijk kon een cursist onder voorbehoud toegelaten
worden tot de opvolgingsjaren, wat inhield dat hij alsnog kon uitgesloten
worden indien later duidelijk werd dat zijn uitsluitingservaring toch
te beperkt was.

Een dergelijke uitsluiting verder in de opleiding bleek voor de kandidaat
echter moeilijk te aanvaarden en correct te interpreteren.

\begin{quote}
{}``Tijdens het selectiegesprek had men mij gezegd dat ik waarschijnlijk
niet in aanmerking zou komen voor de opleiding, omdat ik volgens hen
onvoldoende uitsluitingservaring had. Ik had de hoop al opgegeven
toen ik thuis het bericht kreeg dat ik toch mocht beginnen. Ik heb
me altijd voor 100\% ingezet, en ik mag zeggen dat ik op het einde
van het basisjaar de vooropgestelde leerdoelen beter bereikt had dan
sommige andere cursisten uit de groep. En nu mag ik blijkbaar toch
niet meer doorgaan met de opleiding. Zogezegd omdat ik te weinig uitsluitingservaring
heb. Voor mij is dit moeilijk te begrijpen. Eerst heb ik blijkbaar
wel voldoende uitsluitingservaring, want ik mag aan het basisjaar
en vervolgens aan de opvolgingsjaren beginnen, en nadien heb ik dan
weer niet voldoende uitsluitingservaring. Ik kan me moeilijk ontdoen
van de indruk dat ik het slachtoffer ben geworden van een persoonlijke
afrekening omwille van een aantal conflictmomenten gedurende de opleiding.
Ik ben erg ontgoocheld in De Link: dat net zij, die met woorden zulke
menselijke waarden voorstaan, in hun daden precies het tegenovergestelde
kunnen doen!''
\end{quote}
Om dit soort negatieve ervaringen zoveel mogelijk te vermijden blijft
men vooreerst alert voor eventuele foutenbronnen in de selectieprocedure.
Maar vooral is de periode ingekort waarbinnen men een cursist uit
de opleiding kan weren omwille van een ontoereikende uitsluitingservaring.
Deze periode is nu beperkt tot het basisjaar. Iedere cursist die nu
aan de opvolgingsjaren begint moet tijdens de selectie of uiterlijk
gedurende het basisjaar blijk hebben gegeven van voldoende uitsluitingservaring
en van zijn bereidheid om die in het werk als ervaringsdeskundige
te gebruiken.

Bij de aanvang van het project was men daarin minder strikt en had
men er voor gekozen om gedurende het hele verloop van de opleiding
te voorzien in de mogelijkheid cursisten te weren op grond van onvoldoende
armoede-ervaring. Deze oorspronkelijke keuze ging uit van de veronderstelling
dat sommige cursisten heel wat tijd nodig kunnen hebben, vooraleer
ze toekomen aan het in de communicatie brengen van de diepe innerlijke
pijn die samen gaat met een leven in armoede.

In deze veronderstelling kan een cursist, die de eigen armoede-ervaring
nog onvoldoende actief hanteert, dit doen omdat zijn armoede-ervaring
gewoon ontoereikend is, maar even goed ook omdat hij er nog onvoldoende
klaar voor is. En in dat laatste geval komt hij in principe wel in
aanmerking om na een opleiding als ervaringsdeskundige aan de slag
te gaan. Enkel indien een gebrek aan communicatie over de diepe innerlijke
pijn, die samengaat met een leven in armoede, kan worden waargenomen
en toe te schrijven is aan het feit dat een dergelijke armoede-ervaring
niet of in te beperkte mate aanwezig is, kan men met zekerheid stellen
dat een kandidaat nooit aan de vereisten zal kunnen voldoen die worden
gesteld aan een ervaringsdeskundige.

Maar in het geval die uitsluitingservaring wel in voldoende mate aanwezig
is, is het ook wel noodzakelijk dat men die ervaring in de communicatie
kan brengen en ze een betekenis kan geven, wil men kunnen functioneren
als ervaringsdeskundige. Niet iedere persoon is er evenwel even snel
klaar voor om dit ook effectief te kunnen doen of althans om er een
begin mee te maken. Om met die individuele verschillen te kunnen rekening
houden kon de cursist in het oorspronkelijke opleidingsconcept gedurende
de hele opleiding werken aan een begin maken met het durven en kunnen
actief hanteren van de eigen armoede-ervaring.

Het bijgestelde concept ziet dit laatste, dus er een begin mee maken,
nu meer als een uitdrukkelijke en exclusieve doelstelling van het
basisjaar. Hierdoor worden nu niet enkel meer de mensen met onvoldoende
uitsluitingservaring geweerd voor de opvolgingsjaren. Ook wie nu op
het einde van het basisjaar nog onvoldoende klaar is om al met de
eigen ervaring te kunnen werken, wordt geadviseerd om niet met de
opvolgingsjaren te starten maar om zich eventueel later opnieuw kandidaat
te stellen voor het volgen van het basisjaar. Uiteraard impliceert
dit niet dat men verwacht van cursisten dat ze aan het einde van het
basisjaar al helemaal klaar zijn met het verwerken van de eigen ervaring,
vermits dit een werkpunt is gedurende de hele opleiding.

Naast het inschatten van de uitsluitingservaring van de cursisten
heeft men in het basisjaar dus ook de intentie om in te schatten of
de cursisten in staat zullen zijn om met die ervaring aan de slag
te gaan. Indien hiervan in het basisjaar nog niets zichtbaar wordt,
opteert men er in het huidige opleidingsconcept voor om de cursist
niet de toelating te geven om de opleiding voort te zetten.


\subsection{Motivatie van cursisten}

Hoewel de motivatie van cursisten gedurende de hele opleiding hoog
blijft, ziet men toch dat ze vanaf het derde semester onder druk komt
te staan omwille van een drietal redenen:

\begin{itemize}
\item Voor de cursisten en hun gezin begint de financiële druk na verloop
van tijd sterk te wegen. Door de opleiding te volgen, kunnen cursisten
niet langer van nabij opvolgen waar de meest interessante koopjes
te doen zijn of rest er hen minder tijd om bij te klussen. Verplaatsingskosten
kunnen hoog oplopen, vooral voor cursisten die om één of andere reden
niet het openbaar vervoer durven te nemen om naar de opleiding te
komen. Ook de kosten voor kledij stijgen, omdat cursisten er meer
belang gaan aan hechten, vooral als ze op stage gaan.
\item Het perspectief op tewerkstelling is nog ver verwijderd, en aangezien
het concept van de ervaringsdeskundige als een volwaardige beroepskracht
erg nieuw is, is die tewerkstelling zelf ook nog erg onzeker.
\item De opleiding brengt bij de cursisten een heel intense persoonlijke
groei op gang en stimuleert hun gevoel van eigenwaarde. Deze sterke
persoonlijke veranderingen kunnen bij cursisten op sommige momenten
tot verwarring en onzekerheid leiden. Verder in dit hoofdstuk, meer
bepaald in paragraaf \ref{persoonlijke-levenssfeer} op pagina \pageref{persoonlijke-levenssfeer},
gaan we dieper in op de veranderingen in de persoonlijke levenssfeer,
waarmee cursisten kunnen te maken krijgen.
\end{itemize}

\section{Algemene opleidingsdoelen}

Op het einde van de opleiding moet zichtbaar kunnen zijn dat de cursist
de onderstaande doelstellingen inzake kennis, inzicht, vaardigheden
en houdingen heeft gehaald.

Uiteraard mag men daarbij niet uit het oog verliezen dat leerdoelen
in hun formulering steeds uitgaan van een ideaaltypische situatie.
In de praktijk is het steeds zo dat kennis-, vaardigheids- en houdingsdoelen
slechts in zekere mate gehaald worden. Toepassen van kennis, vaardigheden
en houdingen is bijvoorbeeld voor iedereen eenvoudiger in een vertrouwde
situatie dan in een onbekende context. Het is daarom vanzelfsprekend
dat ervaringsdeskundigen ook na het afstuderen nog veel kunnen groeien
inzake de uitoefening van hun functie, net zoals dit trouwens het
geval is voor afstuderende cursisten van om het even welke andere
opleiding.

Indien de cursist de hiernavolgende opleidingsdoelen haalt, beschikt
hij over de inzichten, vaardigheden en houdingen, waarover een ervaringsdeskundige
overeenkomstig het beroepsprofiel van ervaringsdeskundige dient te
beschikken.


\subsection{Opleidingsdoelen inzake kennis en inzicht}

De cursist heeft een basiskennis van en inzicht in:

\begin{itemize}
\item enkele theoretische modellen waarop men steunt voor de ontwikkeling
van vaardigheden, meer in het bijzonder:

\begin{itemize}
\item sommige communicatietheoretische achtergronden, zoals:

\begin{itemize}
\item hoe verloopt een communicatie;
\item wat zijn moeilijkheden in de communicatie;
\item waartoe dient communicatie;
\item welke vormen van communicatie bestaan er.
\end{itemize}
\item het systeemdenken in functie van het kijken naar gezinnen en systemen;
\item de contextuele benadering van I. Boszormenyi-Nagy;
\item de dynamische oordeelsvorming in functie van procesmatig werken.
\end{itemize}
\item de heersende maatschappelijke waarden en normen in onze cultuur inzake:

\begin{itemize}
\item de rolpatronen tussen man en vrouw;
\item gezinspatronen;
\item opvoeding;
\item de maatschappelijke realiteit van armoede en kansarmoede en de uitsluitingsmechanismen
die hierin spelen.
\end{itemize}
\item de welzijnssector en de concrete werking van diensten in de mate waarin
dit noodzakelijk is met het oog op de uitoefening van de functie van
ervaringsdeskundige. Vooral de kennis van beroepsmogelijkheden met
het oog op het realiseren van de rechten van cliënten is belangrijk.
\item zichzelf, meer in het bijzonder:

\begin{itemize}
\item de eigen zwakke en sterke kanten inzake maatschappelijk functioneren;
\item zijn zelfbeeld;
\item zijn gevoelens van zelfvertrouwen en eigenwaarde;
\item de eigen kracht en deskundigheid, macht en onmacht;
\item zijn opvoedingsgeschiedenis en zijn levenservaring;
\item zijn persoonlijke waarden en normen.
\end{itemize}
\end{itemize}

\subsection{Opleidingsdoelen inzake basisvaardigheden}

De cursist

\begin{itemize}
\item beschikt over communicatieve en relationele vaardigheden en kan in
het bijzonder

\begin{itemize}
\item goed luisteren;
\item goed vragen stellen;
\item bevestigen;
\item omgaan met feedback; dit houdt in: 

\begin{itemize}
\item zijn mening kunnen geven;
\item kritiek kunnen geven en kunnen krijgen en aannemen;
\item anderen kunnen bijsturen op een positieve, aanvaardbare manier.
\end{itemize}
\item omgaan met veronderstellingen;
\item non-verbale communicatie zien en begrijpen.
\end{itemize}
\item is zich bewust van de eigen communicatiepatronen en -vaardigheden;
\item beschikt over afgeleide communicatieve vaardigheden en kan

\begin{itemize}
\item vergaderen, wat onder meer inhoudt dat de cursist kan blijven deelnemen
aan de vergadering, ook als er gevoelige thema's worden besproken;
\item (af en toe) tussenbeide komen en een mening verwoorden;
\item telefoneren;
\item noteren;
\item verslagen maken en inhoudelijk lezen;
\item een gesprek samenvatten.
\end{itemize}
\item beschikt over afstand en nabijheid en kan

\begin{itemize}
\item invoelen;
\item omgaan met grenzen;
\item omgaan met verantwoordelijkheden.
\end{itemize}
\item kan effectief omgaan met een opdracht en kan

\begin{itemize}
\item problemen analyseren en plaatsen binnen de relevante context;
\item vragen stellen;
\item reflecteren en structureren;
\item een adequate aanpak kiezen;
\item permanent toetsen.
\end{itemize}
\item beschikt over de vaardigheid om een sociale kaart gericht te kunnen
gebruiken:

\begin{itemize}
\item de cursist kent de opdracht en de begrenzingen van de dienst;
\item de cursist kan de weg vinden om rechten van cliënten af te dwingen.
\end{itemize}
\item kan samenwerken en kan daartoe

\begin{itemize}
\item samen kijken naar situaties;
\item overleggen;
\item afspraken maken en ze opvolgen;
\item een taakverdeling maken;
\item respect tonen voor andere medewerkers;
\item zich bewust zijn van het aanvullend karakter van ieders rol.
\end{itemize}
\item kan uit concrete situaties samen met en van anderen leren en kan daartoe

\begin{itemize}
\item reflecteren en de eigen werking evalueren;
\item feedback hanteren;
\item omgaan met wrevel;
\item waardering uiten.
\end{itemize}
\end{itemize}

\subsection{Opleidingsdoelen inzake specifieke vaardigheden voor de functie van
ervaringsdeskundige}

De cursist

\begin{itemize}
\item kan ontschuldigen, wat inhoudt dat hij weet wat schuld is, dat hij
mechanismen van schuld geven en ontvangen kan zien, dat hij de techniek
van het ontschuldigen beheerst en dat hij de functies van ontschuldigen
begrijpt;
\item kan omgaan met macht, onmacht en gevoelens van onzekerheid en beschikt
daartoe over de nodige assertiviteit;
\item kan omgaan met conflictsituaties, wat inhoudt dat hij het relatie-aspect
kan loskoppelen van inhoudelijke aspecten, dat hij een constructieve
strategie kan uitbouwen, dat hij het gevoel en het verstand in evenwicht
kan houden, dat hij kan omgaan met verschillen, dat hij anderen kan
overtuigen en dat hij de visie van anderen kan begrijpen;
\item kan tolken, wat inhoudt dat hij kan vertalen, dat hij een klacht kan
omzetten in een probleemstelling, dat hij slecht nieuws berichten
kan geven, dat hij kan verwijzen en dat hij kan spiegelen.
\end{itemize}

\subsection{Opleidingsdoelen inzake attitudes}

De cursist

\begin{itemize}
\item heeft respect voor de anderen. Dit merken we doordat hij een openheid
en verdraagzaamheid toont voor de visie en de oplossingen van de anderen
en deze ook ziet. Dit merken we ook doordat hij afstand neemt van
de eigen ideeën, oplossingen en patronen;
\item gelooft in zichzelf. Dit merken we doordat hij een actieve inbreng
heeft, actief deelneemt en langzaamaan een zelfzekerheid ontwikkelt;
\item gelooft in evolutie en groei. Dit merken we doordat hij zichzelf,
de anderen en de maatschappij kansen biedt om te evolueren;
\item heeft de openheid om aan zichzelf te sleutelen en zich te ontwikkelen.
Dit merken we doordat hij de eigen evidenties permanent toetst bij
de anderen;
\item is onvoorwaardelijk solidair betrokken op de hulpvrager(s). Dit merken
we doordat hij permanent zoekt naar de betekenis van gedrag en van
gebeurtenissen en doordat hij bij de hulpvraag van de hulpvrager(s)
blijft;
\item heeft inlevingsvermogen. Dit merken we doordat hij de andere zo goed
mogelijk wil begrijpen en dit ook toetst;
\item is permanent waakzaam over de rechten en plichten van de hulpvrager,
de hulpverlener en de dienst;
\item gaat op een gewetensvolle manier om met het beroepsgeheim.
\end{itemize}

\section{Lesinhouden}


\subsection{Gericht op de armoederealiteit}

Eerder lichtten we reeds toe dat de opleiding tot ervaringsdeskundige
aanvankelijk van start ging als een bijzondere vorm van de TSO3-opleiding
Jeugd- en Gehandicaptenzorg van het volwassenenonderwijs. Dit was
noodzakelijk omwille van een tijdelijke opleidingsstop in het volwassenenonderwijs.
Hoewel het vakkenpakket daardoor vooraf vast lag, werden de vakinhouden
specifiek toegespitst op de armoederealiteit. In die zin werd geprobeerd
om de inhouden van de vakken uit de opleiding Jeugd- en Gehandicaptenzorg,
toch een meer aangepaste invulling te geven in functie van ervaringsdeskundigheid.

Dit gebeurde in een werkgroep, waarin ervaringsdeskundigen van De
Link samenwerkten met enkele pedagogen, die het idee van de opleiding
gunstig gezind waren. Als uitgangspunt van zijn werkzaamheden nam
deze werkgroep de vraag welke de wezenlijke opleidingsinhouden moesten
zijn in het licht van de realiteit van armoede. Ook de kennis, vaardigheden
en houdingen die essentieel zijn om de functie van ervaringsdeskundige
te kunnen uitoefenen, moesten uiteraard in de opleiding een plaats
krijgen. Dit alles leidde tot het allereerste concept van opleidingsdoelen
voor de opleiding tot ervaringsdeskundige. Vervolgens werd concreet
nagegaan op welke wijze deze opleidingsdoelen het best te realiseren
waren in het kader van het bestaande vakkenpakket van de opleiding
Jeugd- en Gehandicaptenzorg. Op die manier kreeg het opleidingsprogramma
van de eerste vijf cursistengroepen vorm.

Nadien, toen de opleidingsstop in het volwassenenonderwijs opgeheven
was, werden diezelfde opleidingsinhouden in een beperkt aantal kernvakken
samengebald. Dit leidde tot het opleidingsprogramma dat in dit boek
beschreven staat. Aangezien ten tijde van deze heroriëntering van
de opleiding ook al een beroepsprofiel van ervaringsdeskundige was
uitgewerkt, werd van de gelegenheid gebruik gemaakt om de opleidingsdoelen
en de opleidingsinhouden aan dit beroepsprofiel te toetsen en om ze,
waar dit nodig bleek, nog wat beter af te stellen op dit profiel en
op de realiteit van armoede.


\subsection{Persoonlijk gekleurd door de docent}

De concrete lesinhoud van elk vak wordt uiteindelijk ingevuld door
de docent zelf op basis van wat in de opleidingsdoelen is bepaald,
op basis van de basissyllabus die De Link voor zijn vak uitwerkte,
op basis van zijn eigen achtergrond en op basis van de interactie
met de cursistengroep. Het is van belang dat de docent oog heeft voor
het feit dat van hem verwacht wordt dat hij kennis aanbiedt, maar
anderzijds ook dat hij daarbij kan inspelen op wat uit de groep komt.
Het is immers nodig dat de inhouden van de opleiding worden toegespitst
op de armoedeproblematiek en dat cursisten in staat gesteld worden
om ze op hun eigen levensgeschiedenis toe te passen. Dit impliceert
dus een uitgesproken ervaringsgerichte aanpak. Dit vergt van de docenten
een zeer grondige kennis van de inhoud van hun vak en veel flexibiliteit
in het aanreiken van de leerstof. Ze moeten hun vak ontzettend goed
beheersen omdat, ook al komt er heel veel uit de ervaring van de cursisten,
ze datgene wat zich aandient moeten kunnen kaderen en hieromtrent
de wezenlijke theorie moeten kunnen meegeven.

Men kan zich de opbouw van een les voorstellen in twee fases, waarbij
in een eerste fase ingegaan wordt op verhalen uit de groep. In een
tweede fase kan dan meer aandacht gaan naar kennisoverdracht, waarbij
in de eerste plaats de elementen die reeds aan bod zijn gekomen via
de inbreng van de cursisten, worden geordend en gestructureerd, en
waarbij eventueel ook nog bijkomende informatie wordt aangeboden.

Als docent kan men soms ook zeggen: {}``Nu ga ik even les geven.''
Het is immers belangrijk dat cursisten informatie en kennis aangeboden
krijgen, dat ze dingen horen die ze kunnen meenemen naar andere lessen
of naar de stagepraktijk.

Het is ook belangrijk dat docenten zelf putten uit hun eigen ervaringen
om de lesinhouden te verduidelijken. Zo niet stellen zij zichzelf
boven de cursisten, van wie wel verwacht wordt dat ze de lesinhoud
verbinden met de eigen ervaringen. Daarenboven zouden ze de cursisten
dan de kans ontnemen de wereld van de niet-arme, althans een bepaald
stukje ervan, beter te leren kennen.

Nieuwe docenten geven aan dat het hen niet zo gemakkelijk valt om
de precieze lesinhoud voor hun vak vast te leggen. Tegen de achtergrond
dat ze onbekend zijn met de opleiding en zijn cursisten, ervaren ze
de opleidingsdoelen als erg ruim. Deze situatie maakt hen soms onzeker.
In dit verband bieden de basissyllabussen een goede houvast. Een bijkomende
complicatie met betrekking tot de vakinhouden zien ze in het feit
dat De Link verwacht dat er ook actief rekening gehouden wordt met
de achtergrond van de cursisten, zodat de inhoud slechts vorm kan
krijgen in de interactie tussen de theorie enerzijds en de levensgeschiedenis
en de achtergrond van de cursisten anderzijds.


\subsection{Overzicht van de lesinhouden per vak}

De lesinhouden van de vakken die in de opleiding worden gegeven werden
ingevuld op basis van twee vragen:

\begin{itemize}
\item Welke inzichten, vaardigheden en houdingen moet een ervaringsdeskundige
bezitten?
\item Wat zijn de inhouden van armoede?
\end{itemize}
Deze twee vragen sluiten uiteraard aan bij de vooropgestelde opleidingsdoelen,
aangezien ook die uitgaan van de specificiteit van de functie van
ervaringsdeskundige.

Het proces van reflecteren aan de hand van deze vragen heeft zich
een hele periode verder gezet en heeft geresulteerd in een steeds
grotere explicitatie van de lesinhouden. Hierdoor slaagde men erin
te garanderen dat ook de vakinhouden een wezenlijke bijdrage leveren
in het vormen van ervaringsdeskundigheid, en wist men voor elk vak
uit te maken wat de werkzame kern ervan kon zijn in functie van ervaringsdeskundigheid.
Het expliciteren van de vakinhouden gebeurde in een viertal stappen.

Een eerste stap was het vastleggen per vak van een beperkt aantal
vakinhouden, die in functie van de opleiding tot ervaringsdeskundige
als allerbelangrijkst werden aanzien. In een volgende stap werd meer
aandacht besteed aan de inhoud van de vakfiches. De belangrijke zaken
in functie van ervaringsdeskundigheid werden erin nog meer in de verf
gezet. Een derde stap in deze evolutie was dat De Link per vak een
uitgebreide beschrijving van de inhoud die erin aan bod moet komen
ter beschikking stelde van de verantwoordelijke docent. Uiteindelijk
kon er per vak een door De Link uitgeschreven basissyllabus ter beschikking
gesteld worden van de docenten. Hierdoor kan de invulling van de opleiding
in de verschillende opleidingsplaatsen een grote homogeniteit blijven
vertonen.

In de hiernavolgende pagina's overlopen we de belangrijkste lesinhouden
van de diverse technische vakken. Nadien besteden we aparte aandacht
aan het vak gesuperviseerde beroepspraktijk, namelijk onder paragraaf
\ref{beroepspraktijk} op pagina \pageref{beroepspraktijk}. Het gewicht
van dit vak ligt vooral in de laatste opleidingsjaren. Gedurende het
tweede semester van het tweede jaar is het aandeel van de beroepspraktijk
in de opleiding nog beperkt tot 80 uur. Het doel van deze eerste 80
uur beroepspraktijk is vooral kennismaking met het werkveld. Later
in de opleiding neemt het aantal uren beroepspraktijk aanzienlijk
toe.


\subsubsection{Clusters van lesinhouden}

Het geheel van de technische vakken uit de opleiding tot ervaringsdeskundige
kan men in een aantal blokken groeperen.


\paragraph{Een psychologisch blok}

Hiertoe behoren de diverse vakken psychologische en pedagogische vraagstukken.
In dit blok focust men op aspecten van de binnenkant van armoede.
De aangebrachte kennis moet bijdragen tot een beter inzicht in de
persoonlijke levensgeschiedenis en die van anderen.

Enkele belangrijke inhouden zijn: ontwikkelingspsychologie en hechtingstheorieën,
de basis van het systeemdenken, de basis van het contextuele denken
en een verdieping ervan, het inoefenen van een aantal contextuele
vaardigheden: bijvoorbeeld hoe pas ik het beginsel van meerzijdige
partijdigheid toe in mijn gespreksvoering.


\paragraph{Een structureel blok}

In dit blok spitst men zich toe op de structurele component van de
armoedeproblematiek en op het beleid dat erover gevoerd wordt. De
vakken maatschappijleer en recht vallen hieronder.

In het vak recht krijgen cursisten een inleiding op het rechtssysteem,
toegepast op vragen waarmee mensen in armoede kunnen zitten. Belangrijke
onderwerpen zijn dan onder meer: het pro-Deosysteem, de jeugdbescherming
en schuldbemiddeling. Een historisch perspectief op het recht aan
de hand van de hiervoor genoemde thema's is een belangrijke invalshoek
van dit vak. Het laat cursisten zien dat het rechtssysteem niet onveranderlijk
is. Hierdoor komt de maakbaarheid van de samenleving in het vizier,
een heel belangrijk gegeven in het licht van armoedebestrijding.

Het vak maatschappijleer vangt aan met een historiek van de armoedebestrijding
en de situering van de methodiek ervaringsdeskundige daarin. Nadien
komen een aantal structurele componenten van de armoedeproblematiek,
zoals het recht op huisvesting, het recht op gezondheid, enzovoort,
aan bod geënt op de actualiteit en verbonden met aspecten die in die
specifieke cursistengroep erg levendig zijn. Bij zo een thema komt
zowel de probleemanalyse aan bod als de wijze waarop de samenleving
ermee omgaat.


\paragraph{Het blok communicatie}

Hierin wordt aandacht besteed aan het aanleren en trainen van de typische
communicatieve vaardigheden die voor een ervaringsdeskundige van belang
zijn. Daarbij wordt voortgebouwd op de aanzetten die cursisten in
het eerste opleidingsjaar reeds meekregen en men gaat ook systematisch
in op een aantal heel relevante theoretische concepten, zoals de axenroos.
Ook elementen van groepsdynamica komen aan bod.

Voorts wordt veel aandacht besteed aan het trainen van vaardigheden
inzake luisteren, vragen stellen, observeren, non-verbale vormen van
communicatie, enzovoort.

Een goede beheersing van communicatieve vaardigheden is een voorwaarde
om te kunnen komen tot het verwerven van een aantal typische vaardigheden
van het beroep ervaringsdeskundige, zoals tolken, spiegelen, confronteren,
bevragen. Het communicatieblok schept eveneens de noodzakelijke basis
voor het onwikkelen van een aantal houdingen die in het beroep van
ervaringsdeskundige bijzonder belangrijk zijn.


\paragraph{Het blok expressie}

Het betreft hier de vakken expressieve agogische vaardigheden uit
de verschillende opleidingsjaren. Op een aantal vlakken hebben deze
vakken een ondersteunende functie.

In de eerste plaats werken ze ondersteunend op het vlak van groepsvorming.
Aan de hand van dit vak zijn cursisten op een heel andere manier dan
in andere vakken met elkaar bezig. Hierdoor krijgen ze de kans om
elkaar op een heel andere manier te leren kennen, hetgeen processen
stimuleert die groepsvormend werken.

Voorts werken deze vakken ondersteunend inzake de houding van een
ervaringsdeskundige. Men kan slechts een goede ervaringsdeskundige
worden als men voldoende zelfwaardegevoel kan ontwikkelen. Hiertoe
dragen de expressievakken in belangrijke mate bij. Cursisten leren
in deze vakken kwaliteiten bij zichzelf ontdekken, kennis maken met
het onbekende, genieten van kunst- en cultuuruitingen, bijvoorbeeld
ter gelegenheid van een gezamenlijke deelname aan een culturele manifestatie,
enzovoort.

Ten slotte zijn deze vakken eveneens ondersteunend, in die zin dat
een aantal vaardigheden getraind worden die nuttig zijn met het oog
op de uitoefening van het beroep van ervaringsdeskundige. Het gaat
dan onder meer over vaardigheden als zich uiten en zich zelfbewust
kunnen opstellen.


\paragraph{Een integratiegericht blok}

Tot dit blok behoren een aantal vakken die vooral het integreren door
de cursisten van de kennis en vaardigheden uit de verschillende vakken
nastreven.

De vakken specifieke vaardigheden en situatiegerichte training zijn
bij uitstek integratiegericht, omdat cursisten er een leerparcours
in doorlopen van inzichten, vaardigheden en houdingen voor de beroepspraktijk
en dit gekoppeld aan de stage.

Ook het vak ethiek heeft een sterk integrerend karakter en dit is
de reden waarom het op het einde van de opleiding gegeven wordt. In
dit vak tracht men bij cursisten een ruime kijk te stimuleren, door
hen te laten inzien en voelen dat je alles steeds door meerdere brillen
kan bekijken. Ook voor het vormen van een mens- en maatschappijvisie
is dit vak erg belangrijk. De cursisten hebben dan al een ruime stage-ervaring
en gebaseerd op deze ervaringen, worden ze in het vak ethiek aangespoord
om op zoek te gaan hoe ze nu zelf aankijken tegen armoede, tegen racisme,
tegen uitsluiting, enzovoort.


\subsubsection{Vakken die in alle opvolgingsjaren terugkomen}

In het vakkenoverzicht dat nu volgt, vermelden we eerst de vakken
die in alle drie de opvolgingsjaren terugkomen. Nadien geven we een
overzicht van de vakken per opleidingsjaar.


\paragraph{\label{expressieve-agogische-vaardigheden}Expressieve agogische
vaardigheden}

Vanaf het tweede jaar loopt dit vak doorheen alle semesters van de
opleiding. Het is een vak van 1 lesuur per week. Het beoogt individuele
en groepsvorming middels creatieve en ontspannende activiteiten. De
psychologische zwaarte van de opleiding maakt het noodzakelijk om
ook een vak te hebben waar wat ontlucht kan worden.

Het is niet de bedoeling om doorheen de zes semesters voor dit vak
telkens doelstellingen te formuleren. Er moet eerder gedacht worden
aan een formule waarbij de cursisten doorheen de semesters werken
aan een creatieve opdracht die het laatste semester leidt tot een
eindproduct.

Allerlei expressieve vaardigheden kunnen aan bod komen. Mensen die
minder verbaal ingesteld zijn, krijgen daardoor de kans om zich op
een andere manier te uiten. Ook voor wie wel verbaal ingesteld is,
kan het kennismaken met andere expressieve vaardigheden een ontdekkingsproces
in gang zetten en een leerproces om zich op andere manieren te leren
uiten.

Hierna volgen enkele voorbeelden van vaardigheden, houdingen en inhouden
die in dit vak een plaats kunnen hebben:

\begin{itemize}
\item leren fantaseren, leren spelen met fantasie. Voor veel cursisten is
dit moeilijk. Deze vaardigheid heeft zijn belang, omdat ze verband
houdt met het algemeen probleemoplossend vermogen van een persoon;
\item wat is creatief zijn? Leren bedenken van creatieve oplossingen;
\item verkennen van: wat grijpt mij aan? Wat grijpt anderen aan? Welke reacties
krijg ik? Deze inhouden kunnen bijdragen tot het vormen van zelfinzicht,
tot het oefenen van empathie en tot het leren omgaan met bevestiging
en kritiek;
\item hoe kan ik een boodschap overbrengen? Hoe kan ik een bepaalde gedachte
in een boodschap op de voorgrond plaatsen?
\item verkennen van de beperkingen die men zichzelf oplegt vanuit zijn eigen
afkomst en achtergrond;
\item omgaan met verschillende materialen om de verschillen tussen de materialen
te leren voelen. Ook duurdere materialen hebben daarin hun plaats.
Dit leert cursisten te accepteren dat ze het waard zijn om met duurdere
materialen te werken;
\item instappen in een creatief proces en er ook terug uitstappen: zich
er niet in blijven verliezen;
\item afgeven van een product: er geen controle meer over hebben;
\item lichaamsvoeling;
\item stemtraining;
\item spelen met grenzen;
\item inlevingsspelen.
\end{itemize}

\paragraph{\label{eindwerk}Eindwerk}

Het is zeker niet de bedoeling dat cursisten reeds in het tweede jaar
van de opleiding de opdracht krijgen om een eindwerk te maken. Eigenlijk
wordt die opdracht pas gegeven in het vak situatiegerichte training
in het tweede semester van het laatste opleidingsjaar.

Toch plaatsen we het eindwerk bij de inhouden die doorheen alle opvolgingsjaren
lopen, omdat het in zijn uitwerking in belangrijke mate aansluiting
kan vinden bij een eindproduct of bij tussentijdse producten, die
het resultaat zijn van het vak expressieve agogische vaardigheden.
Dit vak kwam in de voorgaande paragraaf aan bod. Het is immers geenszins
de bedoeling dat het eindwerk als een last op de schouders van de
cursisten zou wegen of als een bijkomende examenproef zou gelden.
Wel is het onder meer de bedoeling dat het cursisten aanzet om terug
te kijken op hun eigen groei doorheen de opleiding. Vooral wat dit
betreft kunnen de werken uit het vak expressieve agogische vaardigheden
dankbare aanknopingspunten bieden. Verder is het de bedoeling dat
het eindwerk cursisten zou stimuleren om te reflecteren over ervaringsdeskundigheid,
hetgeen meteen een extra integratiemoment kan zijn.

In het licht van deze overwegingen dient de opdracht tot het maken
van een eindwerk aan een aantal voorwaarde te beantwoorden, wil ze
zinvol zijn:

\begin{itemize}
\item Ze moet op een relevante en haalbare wijze aansluiten bij de doelstellingen
van de opleiding.
\item Er moet binnen de opleidingsuren voldoende tijd vrij kunnen gemaakt
worden om aan het eindwerk te werken. Dit neemt niet weg dat men kan
verwachten dat cursisten eveneens thuis aan hun eindwerk werken. Toch
moet men attent blijven voor het feit dat omstandigheden er kunnen
toe leiden dat dit voor sommige cursisten allesbehalve eenvoudig is.
\item Cursisten moeten bij het maken van het eindwerk voldoende kunnen begeleid
en omkaderd worden. Een aantal vakken is geschikt om een dergelijke
omkadering te bieden. Expliciete eindwerkbegeleiding wordt aan de
cursisten vanuit de opleiding aangeboden als een ondersteuningsaanbod,
niet als een verplichting. Daarom worden de momenten van expliciete
eindwerkbegeleiding bij voorkeur aangeboden buiten de opleidingsuren,
bijvoorbeeld aansluitend bij de individuele begeleidingsgesprekken.
\item Het is van groot belang dat het een opdracht betreft, die de cursisten
tot een goed einde kunnen brengen. Voor personen die in armoede leven
is dit erg wezenlijk, omdat ze in hun levensgeschiedenis vaak al heel
veel geconfronteerd werden met mislukkingen.
\end{itemize}
Mits aan deze voorwaarden voldaan wordt, kan het zinvol zijn om cursisten
de opdracht te geven om in enkele pagina's te verwoorden welke evolutie
en groei ze als ervaringsdeskundige hebben doorgemaakt gedurende de
opleiding. Het is daarbij belangrijk dat cursisten hierin de ruimte
hebben om desgewenst te kiezen voor andere expressievormen dan het
maken van een tekst.

Een dergelijke opdracht biedt een aantal mogelijkheden:

\begin{itemize}
\item Ze biedt de mogelijkheid tot het integreren van leerinhouden en praktijkervaring.
\item Ze kan een gelegenheid bieden aan cursisten om een aantal zaken in
verband met de opleiding af te ronden.
\item Ze kan een positieve bijdrage leveren tot een verhoogd zelfwaardegevoel
bij de cursist.
\item Ze kan een concreet aanknopingspunt zijn voor de individuele begeleidingsgesprekken
gedurende het laatste semester.
\end{itemize}
De introductie van de opdracht om een eindwerk te maken gebeurt best
bij het begin van het laatste semester, zodat cursisten ruimschoots
de tijd hebben om na te denken over de wijze waarop zij dit wensen
aan te pakken. Indien men cursisten aan een dergelijk eindwerk laat
werken, moet men er wel over waken dat niet alle vakken van de opleiding
in het laatste semester naar dit eindwerk gezogen worden. In principe
zouden het vak situatiegerichte training, dat bij uitstek een integratievak
is, en het vak expressieve agogische vaardigheden moeten volstaan
om een goede omkadering voor het eindwerk te kunnen bieden. Mocht
dit niet blijken te volstaan, dan kan men eventueel nagaan in hoeverre
het mogelijk is om ook in het kader van het vak specifieke vaardigheden
wat ruimte te maken voor extra ondersteuning bij het eindwerk. Om
de inspanningen van cursisten in verband met het eindwerk ook daadwerkelijk
te kunnen waarderen kan een kwart van de punten uit het vak situatiegerichte
training ervoor voorbehouden worden.

Een eindwerk dat cursisten uitnodigt om een beknopte samenvatting
te maken van hun groei kan zinvol zijn, vermits het cursisten aanzet
terug te kijken naar vier jaar proces, naar waar ze vandaan komen
en nu staan en naar datgene waarmee ze het ook nu nog moeilijk hebben.
Toch dient men er over te waken dat cursisten deze opdracht niet te
weinig invullen in functie van ervaringsdeskundigheid en te veel toespitsen
op hun eigen persoonlijke groei, wat vrijblijvender is in het licht
van hun beroepsbekwaamheid. Daarom is het belangrijk dat cursisten
zich in hun eindwerk niet enkel beperken tot de invalshoek ik en mezelf,
maar dat ze ook een deel van het eindwerk wijden aan ik en de ander,
waarin ze focussen op de centrale vaardigheden van een ervaringsdeskundige,
zoals spiegelen, ontschuldigen, veralgemenen, enzovoort.


\paragraph{\label{specifieke-vaardigheden}Specifieke vaardigheden}

Vanaf het tweede jaar worden er elk semester uren voorzien voor het
aanleren en trainen van de specifieke vaardigheden van het beroep
\emph{Ervaringsdeskundige in de armoede en sociale uitsluiting}. In
dit vak lopen drie lijnen naast en door elkaar:

\begin{enumerate}
\item het leerproces van de cursisten in functie van ervaringsdeskundigheid
aan de hand van praktijkbesprekingen;
\item het persoonlijke groeiproces van de cursisten, dat ook verder begeleid
wordt in de individuele gesprekken;
\item het groepsproces: wat zich aandient binnen de groep wordt stelselmatig
benoemd en besproken.
\end{enumerate}
Vanaf specifieke vaardigheden 1b lopen de cursisten stage en worden
de stage-ervaringen het materiaal waarmee in dit vak gewerkt wordt
om te groeien als ervaringsdeskundige. Toen de opleiding tot ervaringsdeskundige
nog het leerplan van de opleiding jeugd- en gehandicaptenzorg volgde
stelde men vast dat er soms te weinig kansen waren om samen met cursisten
vaardigheden te trainen, waarmee ze het in hun beroepspraktijk nog
moeilijk hadden. Tijdens een stagebespreking is het vaak niet mogelijk
om volledig vat te krijgen op een concrete gedraging van een cursist
in een bepaalde concrete situatie. Het vak specifieke vaardigheden
biedt die kans wel. In dit vak kunnen de vaardigheden die centraal
staan voor het beroep van ervaringsdeskundige geoefend worden, onder
meer door middel van rollenspellen. Stagebesprekingen kunnen concreet
oefenmateriaal bieden en aanwijzingen bevatten van de vaardigheden
waarrond verdere training het meest nodig is.

Algemeen beoogt het vak specifieke vaardigheden de cursist te begeleiden
in:

\begin{itemize}
\item het leren kijken naar de eigen manier van handelen en reageren;
\item het leren werken met de eigen geschiedenis in functie van ervaringsdeskundigheid;
\item het leren gebruiken van theoretische kaders (uit andere vakken);
\item het trainen van specifieke vaardigheden;
\item het verruimen van de eigen ervaringen met die van anderen.
\end{itemize}
De specifieke doelstellingen en inhouden per semester voor dit vak
komen hierna aan bod in het kader van het overzicht van de inhouden
en doelstellingen van de onderscheiden leervakken per opleidingsjaar.


\subsubsection{Opleidingsjaar 2}

Tijdens het tweede opleidingsjaar, het eerste opvolgingsjaar, nemen
de vakken psychologische processen en vraagstukken en communicatieve
vaardigheden en training een centrale plaats in. Ze geven de cursisten
inzicht in en begrip van de processen die zich in en tussen mensen
afspelen. Als zodanig vormen ze een belangrijke basis voor het vervolg
van de opleiding. Het zijn bij uitstek vakken die op een ervaringsgerichte
manier moeten gegeven worden, zodat de cursist in het kader van deze
vakken met zijn eigen geschiedenis werkt. Hierdoor krijgt het proces
dat in het basisjaar werd opgestart, een verdere verdieping en een
theoretische onderbouw.

Bij voorkeur wordt minstens één van deze vakken door de procesbegeleiderstandem
gegeven. Het is uit ervaring gebleken dat het nodig is dat de procesbegeleiders
minstens een dag per week in de groep aanwezig kunnen zijn. Dit maakt
een betere opvolging van de cursisten in het tweede jaar mogelijk.
Indien één van beide vakken door een extern docent wordt gegeven,
kan dit het bijkomende voordeel hebben dat de individuele en de groepsprocessen
met zijn drieën kunnen gedragen worden, namelijk de tandem van procesbegeleiders
samen met de externe docent.


\paragraph{Semester 1}


\subparagraph{Pedagogische processen en vraagstukken}

Schematisch zien de doelstellingen en inhouden voor het vak pedagogische
processen en vraagstukken eruit als volgt:

\emph{De cursisten kunnen}

\begin{itemize}
\item de grote lijnen van de ontwikkeling van kinderen tot volwassenen benoemen
(lichamelijk, cognitief, emotioneel, sociaal);
\item het belang van hechtingsprocessen en de gevolgen van gebrekkige hechting
beschrijven;
\item de mogelijke gevolgen voor de kinderen en de ouders benoemen van plaatsing
buiten het gezin;
\item de gevolgen van verwaarlozing en verwenning formuleren;
\item verschillende opvoedingsstijlen benoemen en er een eigen mening over
formuleren;
\item zien dat pedagogische problemen voorkomen in alle soorten gezinnen
en klassen.
\end{itemize}

\subparagraph{Maatschappijleer en armoede}

Het vak maatschappijleer en armoede spitst zich toe op de onderstaande
doelstellingen en inhouden:

\emph{De cursisten kunnen}

\begin{itemize}
\item een aantal sociologische basisbegrippen omschrijven (positie, rol,
structuur, cultuur, socialisatie, enzovoort);
\item verwoorden hoe doorheen de geschiedenis de aanpak van armoede samenhangt
met de overheersende maatschappelijke visie op armoede;
\item de eigen concrete ervaringen van uitsluiting en armoede plaatsen binnen
de evoluerende visie op armoede in de maatschappij;
\item uitleggen hoe de aanpak van armoede effect heeft op alle levensdomeinen;
\item uitsluitingsmechanismen in de maatschappij herkennen;
\item beschuldigingsmechanismen in de maatschappij herkennen;
\item het begrip \emph{missing link} omschrijven en illustreren met voorbeelden;
\item opkomen voor de armen die uitgesloten, beschuldigd, niet begrepen
worden.
\end{itemize}
Omdat dit vak zo expliciet aandacht besteedt aan armoede in een maatschappelijke
context, ervaren cursisten het vak maatschappijleer en armoede als
een erg cruciaal vak in functie van hun taak als ervaringsdeskundigen.


\subparagraph{Communicatieve vaardigheden en training 1}

In het vak communicatieve vaardigheden en training 1 zijn de volgende
doelstellingen en inhouden van belang:

\emph{De cursisten kunnen}

\begin{itemize}
\item de axenroos hanteren om gedrag van zichzelf en anderen te kaderen.
De axenroos uit het boek \emph{De stad van axen: gids bij menselijke
relaties} van Ferdinand Cuvelier \cite{Cuv03} wordt als leerinhoud
gebruikt;
\item het belang van een open communicatie omschrijven;
\item de hindernissen voor een goede communicatie benoemen;
\item een begin maken met het aangaan van een open communicatie;
\item uitleg geven over de axioma's van de communicatietheorie;
\item zich assertief en weerbaar opstellen.
\end{itemize}
Wanneer de theorie over de axenroos gegeven wordt, kan het een boeiende
oefening zijn om samen met de cursisten een poging te doen om deze
theorie toe te passen op het eigen relatienetwerk: in welke positie
zit ik ten opzichte van mijn kinderen, ten opzichte van mijn partner,
enzovoort. Hierdoor leren cursisten zichzelf plaatsen in een model.
Het valt daarbij op dat dit analyse-instrument bijna bij elke cursist
als erg bruikbaar over komt en heel verhelderend werkt. Nadat cursisten
dit instrument hebben leren toepassen op hun huidige relatienetwerk,
kan het voor een aantal onder hen ook een uitdaging betekenen om vanuit
dit instrument terug te kijken naar periodes uit het eigen levensverhaal.


\subparagraph{Expressieve agogische vaardigheden 1a}

Dit vak loopt doorheen alle semesters van de opleiding en beoogt individuele
en groepsvorming middels creatieve en ontspannende activiteiten. De
psychologische zwaarte van de opleiding maakt het noodzakelijk om
ook een vak te hebben waar wat kan ontlucht worden.

Het is niet de bedoeling om doorheen de zes semesters voor dit vak
telkens doelstellingen te formuleren. Er moet eerder gedacht worden
aan een formule waarbij de cursisten doorheen de semesters werken
aan een creatieve opdracht die het laatste semester leidt tot een
eindproduct.

In paragraaf \ref{expressieve-agogische-vaardigheden} op pagina \pageref{expressieve-agogische-vaardigheden}
gaven we nog wat bijkomende toelichting bij dit vak.


\subparagraph{Specifieke vaardigheden 1a}

Het vak specifieke vaardigheden 1a focust op de onderstaande doelstellingen
en inhouden:

\emph{De cursisten kunnen}

\begin{itemize}
\item van een aantal sectoren van het welzijnswerk doelstelling en methodes
beschrijven;
\item verwoorden waarom ervaringsdeskundigen in het werkveld nodig zijn;
\item binnen de criteria van de school een gemotiveerde keuze maken voor
een praktijkplaats;
\item een telefonisch gesprek voeren.
\end{itemize}
Voor de globale doelstellingen en inhouden van het vak specifieke
vaardigheden verwijzen we de lezer naar paragraaf \ref{specifieke-vaardigheden}
op pagina \pageref{specifieke-vaardigheden}.

~


\paragraph{Semester 2}


\subparagraph{Psychologische processen en vraagstukken 1}

De doelstellingen en inhouden voor het vak psychologische processen
en vraagstukken 1 zijn de volgende:

\emph{De cursisten kunnen}

\begin{itemize}
\item de basisbegrippen van het systeemdenken omschrijven;
\item bepaalde regels die in een (gezins)systeem werkzaam zijn benoemen;
\item bepaalde regels die veel voorkomen in gezinnen in armoede herkennen
en omschrijven vanuit de eigen ervaring;
\item enkele basisbegrippen van het contextuele denken omschrijven;
\item stukken vertellen uit hun eigen geschiedenis aan de hand van deze
begrippen.
\end{itemize}
Het contextuele denken van Nagy wordt als basis genomen voor het vak
psychologische processen en vraagstukken, omdat dit een bijzonder
zinvol kader biedt om de ervaringen van mensen in armoede te plaatsen
en te begrijpen. Onder meer komen in dit vak begrippen aan bod zoals
loyaliteit, balans van geven en nemen, roulerende rekening, de betekenis
van het intergenerationele, enzovoort. Bij het aanbrengen en bespreken
van deze begrippen kan gezocht worden naar concrete aanknopingspunten
met elementen uit de levensverhalen van de cursisten. Het bestuderen
van dit conceptuele kader kan tot effect hebben dat bij cursisten
een begin wordt gemaakt met een ontschuldigingsproces van zichzelf
en in sommige gevallen ook embryonaal van de eigen ouders.

De dimensie van de interacties uit het referentiekader van Nagy kan
eventueel onder de noemer van systeemdenken in het vak communicatieve
vaardigheden en training gegeven worden. De docent die het vak psychologische
processen en vraagstukken geeft, moet dus een grondige kennis van
het contextuele denken hebben.

De ervaring heeft uitgewezen dat het nodig is dat deze inhouden uit
het vak psychologische processen en vraagstukken eerder in het begin
van de opleiding aan bod komen, aangezien zij echt heel wezenlijk
zijn voor de functie van ervaringsdeskundige.

Het vak psychologische processen en vraagstukken maakt bij de cursisten
heel wat gevoelens los, die te maken hebben met hun levensgeschiedenis.
Voor een docent die deze geschiedenissen niet kent, is het niet evident
om op te vangen wat dit vak bij de cursisten losmaakt. De permanente
aanwezigheid van de ervaringsdeskundige procesbegeleider in dit vak
is dus een absolute noodzaak. En cursisten drukken zelfs geregeld
de wens uit dat dit vak bij voorkeur zou gedoceerd worden door de
procesbegeleidingstandem.


\subparagraph{Rechtsvraagstukken}

Het vak rechtsvraagstukken concentreert zich op de onderstaande doelstellingen
en inhouden:

\emph{De cursisten kunnen}

\begin{itemize}
\item de maatschappelijke en persoonlijke mechanismen beschrijven waardoor
mensen in schulden kunnen geraken;
\item de gevolgen van schulden omschrijven op de verschillende levensdomeinen;
\item de diverse vormen van hulp aan mensen met schuld beschrijven met hun
voor- en nadelen;
\item de structuur van de rechtbanken toelichten;
\item de werking van de jeugdrechtbank en de rol van de verschillende actoren
toelichten;
\item een ondersteunende houding naar cliënten aannemen in functie van het
zoeken naar de gepaste rechtsbijstand.
\end{itemize}

\subparagraph{Communicatieve vaardigheden en training 2}

In het vak communicatieve vaardigheden en training 2 staan de volgende
doelstellingen en inhouden centraal:

\emph{De cursisten kunnen}

\begin{itemize}
\item hun eigen waarden en normen benoemen;
\item vragen stellen zodat de waarden en normen van de andere duidelijk
worden;
\item blijk geven van inzicht in hun eigen manier van communiceren, de persoonlijke
geschiedenis die daartoe geleid heeft en de gevolgen die dat gehad
heeft;
\item verdiepende vragen stellen over de geschiedenis van de andere;
\item een aantal modellen hanteren voor zichzelf en naar anderen: bijvoorbeeld
de reddersdriehoek, kernkwaliteiten, logische niveaus, cirkel van
betrokkenheid, macht en onmacht, enzovoort;
\item de fasen van het vormen van een groep benoemen;
\item constructief omgaan met conflicten.
\end{itemize}

\subparagraph{Expressieve agogische vaardigheden 1b}

Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.

Paragraaf \ref{expressieve-agogische-vaardigheden} op pagina \pageref{expressieve-agogische-vaardigheden}
bevat nadere toelichting bij dit vak.


\subparagraph{Specifieke vaardigheden 1b}

Schematisch zien de doelstellingen en inhouden van het vak specifieke
vaardigheden 1b eruit als volgt:

\emph{De cursisten kunnen}

\begin{itemize}
\item een doel formuleren op een gepaste wijze;
\item de positie van de ervaringsdeskundige naast de hulpverlener en de
cliënt omschrijven;
\item een observatie maken van een probleem en dit naar voor brengen;
\item doorvragen op een hulpvraag zodat mogelijke achterliggende problemen
duidelijk worden.
\end{itemize}
Voor de globale doelstellingen en inhouden van het vak specifieke
vaardigheden verwijzen we de lezer naar paragraaf \ref{specifieke-vaardigheden}
op pagina \pageref{specifieke-vaardigheden}.


\subsubsection{Opleidingsjaar 3}


\paragraph{Semester 1}


\subparagraph{Psychologische en pedagogische processen en vraagstukken 1}

Het vak psychologische en pedagogische processen en vraagstukken 1
spitst zich toe op de onderstaande doelstellingen en inhouden:

\emph{De cursisten kunnen}

\begin{itemize}
\item een begin maken met het leggen van contextuele thema's in het verhaal
over hun geschiedenis;
\item een begin maken met een houding van meerzijdige partijdigheid in een
probleemsituatie;
\item vanuit een contextueel perspectief zoeken naar mogelijke achtergronden
voor zogenaamd moeilijke, afwijkende of storende gedragingen van mensen
(in armoede);
\item effecten van schuld op de persoon zien en benoemen;
\item een begin maken met ontschuldiging van zichzelf (en anderen).
\end{itemize}

\subparagraph{Expressieve agogische vaardigheden 2a}

Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.

Paragraaf \ref{expressieve-agogische-vaardigheden} op pagina \pageref{expressieve-agogische-vaardigheden}
bevat nadere toelichting bij dit vak.


\subparagraph{Specifieke vaardigheden 2a}

In het vak specifieke vaardigheden 2a zijn de volgende doelstellingen
en inhouden van belang:

\emph{De cursisten kunnen}

\begin{itemize}
\item contact maken met een cliënt;
\item vertrouwen geven aan de cliënt;
\item de cliënt ondersteunen in het zoeken bij zichzelf en in zijn omgeving
naar de achtergrond van zijn problemen;
\item feedback geven en ontvangen.
\end{itemize}
Voor de globale doelstellingen en inhouden van het vak specifieke
vaardigheden verwijzen we de lezer naar paragraaf \ref{specifieke-vaardigheden}
op pagina \pageref{specifieke-vaardigheden}.


\paragraph{Semester 2}


\subparagraph{Psychologische en pedagogische processen en vraagstukken 2}

Het vak psychologische en pedagogische processen en vraagstukken 2
focust op de onderstaande doelstellingen en inhouden:

\emph{De cursisten kunnen}

\begin{itemize}
\item de ouderlijke attitudes (dialoog aangaan, warmte geven, grenzen stellen,
consequent handelen, enzovoort) die een positieve ontwikkeling van
het kind kunnen stimuleren benoemen en bij zichzelf de voorwaarden
onderzoeken om deze te kunnen integreren;
\item de specifieke problemen die ouders in armoede tegenkomen bij de opvoeding
van hun kinderen plaatsen in een ruimer kader en bij zichzelf onderzoeken;
\item een genuanceerde kijk ontwikkelen op straffen en belonen;
\item de specifieke posities van man en vrouw in de armoede benoemen;
\item de gevolgen van misbruik en geweld omschrijven;
\item zoeken naar een aanpak om gezinnen in armoede te ondersteunen in hun
pedagogische problemen.
\end{itemize}

\subparagraph{Expressieve agogische vaardigheden 2b}

Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.

Paragraaf \ref{expressieve-agogische-vaardigheden} op pagina \pageref{expressieve-agogische-vaardigheden}
bevat nadere toelichting bij dit vak.


\subparagraph{Specifieke vaardigheden 2b}

De doelstellingen en inhouden van het vak specifieke vaardigheden
2b zijn de volgende:

\emph{De cursisten kunnen}

\begin{itemize}
\item een eigen mening formuleren;
\item de cliënt spiegelen/confronteren;
\item de eigen ervaringen verruimen met de ervaringen van anderen;
\item op een positieve manier samenwerken met hulpverleners en diensten.
\end{itemize}
Voor de globale doelstellingen en inhouden van het vak specifieke
vaardigheden verwijzen we de lezer naar paragraaf \ref{specifieke-vaardigheden}
op pagina \pageref{specifieke-vaardigheden}.


\subsubsection{Opleidingsjaar 4}


\paragraph{Semester 1}


\subparagraph{Ethiek en levensbeschouwing}

Het vak ethiek en levensbeschouwing concentreert zich op de onderstaande
doelstellingen en inhouden:

\emph{De cursisten kunnen}

\begin{itemize}
\item het belang van ethische beginselen in de maatschappij formuleren;
\item de ontwikkeling van het morele denken naar volwassenwording beschrijven;
\item ethische dilemma's binnen de hulpverlening analyseren aan de hand
van een denkmodel;
\item de belangrijke deontologische thema's binnen het werkveld van de ervaringsdeskundige
benoemen en bespreken (bijvoorbeeld beroepsgeheim, open verslaggeving,
enzovoort);
\item een respectvolle dialoog aangaan met mensen die er andere waarden
en normen op na houden;
\item afwijkend gedrag plaatsen in een bredere context.
\end{itemize}

\subparagraph{Expressieve agogische vaardigheden 3a}

Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.

Paragraaf \ref{expressieve-agogische-vaardigheden} op pagina \pageref{expressieve-agogische-vaardigheden}
bevat nadere toelichting bij dit vak.


\subparagraph{Specifieke vaardigheden 3a}

In het vak specifieke vaardigheden 3a staan de volgende doelstellingen
en inhouden centraal:

\emph{De cursisten kunnen}

\begin{itemize}
\item de leefwereld van de armen tolken naar de welzijnswerkers;
\item de hulpverlener spiegelen in zijn werk met armen;
\item cliënten ondersteunen in het op gang brengen van het proces van ontschuldiging
via het bieden van steun in het zoeken naar verbanden;
\item vanuit een ruimer zicht op armoede voorstellen formuleren die het
individuele overstijgen.
\end{itemize}
Voor de globale doelstellingen en inhouden van het vak specifieke
vaardigheden verwijzen we de lezer naar paragraaf \ref{specifieke-vaardigheden}
op pagina \pageref{specifieke-vaardigheden}.


\paragraph{Semester 2}


\subparagraph{Situatiegerichte training}

Schematisch zien de doelstellingen en inhouden van het vak situatiegerichte
training eruit als volgt:

\emph{De cursisten kunnen}

\begin{itemize}
\item hun visie op een thema van ervaringsdeskundigheid verwoorden en creatief
naar voor brengen (eindwerk, zie paragraaf \ref{eindwerk} op pagina
\pageref{eindwerk});
\item terugkijken op hun groei doorheen de opleiding (eindwerk);
\item de taken en verantwoordelijkheden van de ervaringsdeskundige in het
werkveld kritisch bekijken;
\item zichzelf situeren binnen het beroepsprofiel (krachten en beperkingen);
\item zichzelf voorstellen in functie van sollicitatie;
\item afscheid nemen op een positieve manier.
\end{itemize}

\subparagraph{Expressieve agogische vaardigheden 3b}

Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.

Paragraaf \ref{expressieve-agogische-vaardigheden} op pagina \pageref{expressieve-agogische-vaardigheden}
bevat nadere toelichting bij dit vak.


\subparagraph{Specifieke vaardigheden 3b}

Het vak specifieke vaardigheden 3b spitst zich toe op onderstaande
doelstellingen en inhouden:

\emph{De cursisten kunnen}

\begin{itemize}
\item problemen in het werkveld analyseren, een doelstelling formuleren
en een strategie uitwerken;
\item op een professionele manier samenwerken met welzijnswerkers;
\item op een constructieve wijze opkomen voor de belangen van de armen;
\item de armen ondersteunen om hun lot in eigen handen te nemen;
\item contact houden met hun eigen geschiedenis.
\end{itemize}
Voor de globale doelstellingen en inhouden van het vak specifieke
vaardigheden verwijzen we de lezer naar paragraaf \ref{specifieke-vaardigheden}
op pagina \pageref{specifieke-vaardigheden}.


\section{\label{beroepspraktijk}Beroepspraktijk}


\subsection{Situering}


\subsubsection{Organisatie}

Op basis van de eerste ervaringen werd de beslissing genomen om langzaam
met stages van stapel te lopen. In de veranderende onderlinge verhouding
tussen lesvakken en beroepspraktijk in de loop van de opleiding, heeft
men bovendien onder meer trachten rekening te houden met de wens van
de praktijkplaatsen om de stages van de cursisten een zekere mate
van intensiteit te geven. Met het oog hierop werd het vakkenpakket
meer geconcentreerd in de aanvangsfase van de opleiding, zodat verderop
in de opleiding relatief meer tijd beschikbaar kwam voor beroepspraktijk.
In die periode kunnen de cursisten dan meer aanwezig zijn op de stageplaats.
Tabel \vref{beroepspraktijk-uren} \vpageref{beroepspraktijk-uren}
biedt een overzicht van het toenemend gewicht van de beroepspraktijk
in de onderscheiden opleidingsjaren.

%
\begin{table}[!htbp]
\begin{center}\begin{tabular}{|c|r|l|}
\hline 
\multicolumn{3}{|c|}{\noun{Gesuperviseerde beroepspraktijk per semester} }\tabularnewline
\hline
\hline 
Leerjaar 2 Semester 2&
80 uur&
kennismaking met het werkveld\tabularnewline
\hline 
Leerjaar 3 Semester 1&
160 uur&
gemiddeld anderhalve dag per week\tabularnewline
\hline 
Leerjaar 3 Semester 2&
160 uur&
gemiddeld anderhalve dag per week\tabularnewline
\hline 
Leerjaar 4 Semester 1&
200 uur&
gemiddeld 2 dagen per week\tabularnewline
\hline 
Leerjaar 4 Semester 2&
200 uur&
gemiddeld 2 dagen per week\tabularnewline
\hline
\end{tabular}\end{center}


\caption{\label{beroepspraktijk-uren}Spreiding beroepspraktijk over de opleiding}
\end{table}


Naast de eigenlijke beroepspraktijk is in de opleiding ook een vak
opgenomen dat uitdrukkelijk verbonden wordt met de beroepspraktijk.
Meer in het bijzonder gaat het om het vak specifieke vaardigheden,
dat vanaf het eerste semester van het tweede jaar tot en met het tweede
semester van het laatste opleidingsjaar wordt onderwezen. Ook het
doceren van dit vak behoort tot het takenpakket van de praktijkbegeleiders.
Dit is de procesbegeleiderstandem uit het basisjaar. Dit vak heeft
een aantal leerdoelstellingen die erg praktijkgericht zijn. Hierdoor
werkt dit vak heel ondersteunend met het oog op het bereiken van de
eindtermen die voor dat leerjaar in het kader van de beroepspraktijk
relevant zijn.


\subsubsection{Doel}

Tijdens de beroepspraktijk is het de bedoeling de koppeling te leren
maken tussen wat in de opleiding werd geleerd en de toepassing ervan
in het werkveld. Daarnaast wordt ook een omgekeerde beweging nagestreefd.
Via de tewerkstellingservaring wordt de behoefte aan verdere opleiding
veel bewuster, zodat de cursisten zelf ook veel intentioneler gebruik
gaan maken van de aangeboden opleiding.

Omdat stages een belangrijke rol spelen in het proces van verruimen
van armoede-ervaring, worden cursisten verplicht stage te lopen op
plaatsen waar ze rechtstreeks in contact komen met mensen in armoede.
Het opnemen van een functie van ervaringsdeskundige in een beleidscontext
is omwille van de verruimingsdoelstelling niet mogelijk. 

Bijzondere aandacht gaat uit naar de mogelijke cultuurshock die de
ervaringsdeskundige te verwerken kan krijgen, omdat hij van cliënt
nu plots collega-(begeleider) wordt. Ook voor de mogelijke cultuurshock
bij de organisatie zelf heeft men oog vanuit de begeleiding van de
beroepspraktijk. Indien zich in de organisatie een dergelijk shockeffect
voordoet, moet ze eerst klaar gemaakt worden opdat de ervaringsdeskundige
er ook daadwerkelijk zijn rol als ervaringsdeskundige zou kunnen opnemen.


\subsubsection{Stageplaats}

De cursist kiest zijn praktijkplaats niet zelf. Hij zoekt een praktijkplaats
in samenwerking met de praktijkbegeleiders of krijgt er door hen een
toegewezen. Een praktijkplaats, waar een collega-cursist cliënt is,
komt voor de cursisten uit die opleidingsgroep niet in aanmerking.

Indien een cursist interesse heeft om op een bepaalde praktijkplaats
stage te doen, dan wordt met de cursist, de procesbegeleiders van
de opleiding en de stagementor van de praktijkplaats een kennismakingsgesprek
gehouden waarin de verwachtingen van de school en de cursist en de
mogelijkheden van de praktijkplaats aan elkaar worden getoetst. Het
kennismakingsgesprek biedt tevens de mogelijkheid om de eigenheid
en de betekenis van het werk van een ervaringsdeskundige nog wat meer
toe te lichten. Aan de praktijkplaats wordt tevens een brochure beroepspraktijk
overhandigd, waarin ze deze informatie nog eens kan nalezen en die
in bijlage \ref{brochure-beroepspraktijk} op pagina \pageref{brochure-beroepspraktijk}
te vinden is. Als alle betrokken partijen met elkaar aan de slag willen,
volgt er een gesprek waarin alle concrete afspraken en de eventuele
leerpunten, aan de hand van het overzicht van de eindtermen voor de
beroepspraktijk, worden besproken. Dit gesprek kan eventueel onmiddellijk
aansluiten op het kennismakingsgesprek. De gemaakte afspraken worden
ook formeel bekrachtigd door het ondertekenen van een praktijkovereenkomst.
Een voorbeeld van een dergelijke praktijkovereenkomst vindt men in
bijlage \ref{praktijkovereenkomst} op pagina \pageref{praktijkovereenkomst}.


\subsubsection{Functie}

Als norm geldt dat de cursist in de loop van zijn opleiding ten minste
eenmaal van stageplaats verandert. Deze regel is ingegeven door het
feit dat het potenti\discretionary{-}{e}{\"e}le werkveld van de ervaringsdeskundige
erg ruim is en door het feit dat er grote verschillen kunnen bestaan
tussen de organisaties die op dit werkveld actief zijn. Door te veranderen
van stageplaats kan de cursist van binnenuit enigszins een breder
zicht krijgen op het werkveld.

De cursist moet de organisatie waarin hij tewerkgesteld wordt in de
eerste fase leren kennen. In die zin wordt in een eerste periode de
nadruk gelegd op observatie en rapportage. Nadien is het de bedoeling
dat de functie van ervaringsdeskundige in armoede en sociale uitsluiting
in toenemende mate opgenomen wordt. Dit is de fase van doen en experimenteren.

De organisatie moet samen met de cursist en met de steun van de praktijkbegeleiders
zoeken naar de juiste plaats, opdracht en functie van de ervaringsdeskundige
binnen de dienst. Dit vereist een open houding, zowel van de werknemers,
als van het kader en het beleid van de organisatie, maar anderzijds
ook van de ervaringsdeskundige in opleiding.


\subsubsection{Ondersteuning}

Soms vraagt dit groeiproces ondersteuning. Daarom heeft De Link de
vliegende supervisietandem gedeeltelijk vrijgesteld om ondersteuning
en vorming te kunnen bieden aan stageplaatsen, waar de stages eerder
moeilijk verlopen omwille van een te onduidelijk beeld over wat men
precies van een ervaringsdeskundige kan verwachten.

Aan de tewerkstellende organisatie wordt gevraagd om in een mentor
te voorzien, die de cursist tijdens zijn stage kan ondersteunen. De
mentor heeft als taak de cursist te stimuleren om de functie van ervaringsdeskundige
op te nemen.


\subsubsection{Evaluatie}

Samen met de praktijkbegeleiders zal de stagementor de cursist evalueren.
Het is in dit verband aangewezen dat er duidelijke afspraken gemaakt
worden over de respectieve rol van stagementor, opgeleide praktijkbegeleider
en ervaringsdeskundige praktijkbegeleider. Daarnaast moet ook duidelijkheid
geschapen worden over de rol die de eventuele tandempartner van de
cursist op de stageplaats zal spelen tijdens de stage-evaluatie. Welk
materiaal kan hij aandragen? Onder welke vorm? Zal hij ook expliciet
mee evalueren? Van zijn kant kan een duidelijke lijst van thema's
die besproken zullen worden naar aanleiding van de stagebezoeken,
aanzienlijk bijdragen tot een succesvol stageverloop.


\subsection{Praktijkbegeleiding}

Bij de beroepspraktijk wordt gebruik gemaakt van de methodieken supervisie
en individuele begeleiding. Ervaringen en moeilijkheden in de praktijk
worden er geduid en verwerkt. Tussen vroegere en nieuwe ervaringen
worden verbanden gelegd. En vaak bestaat de praktijkbegeleiding erin
de kleine ervaringen die cursisten aanbrengen te benoemen en te kaderen,
zodat de diepgang en de fundamentele betekenis ervan zichtbaar worden.
De individuele begeleidingsgesprekken, waarin de persoonlijke groei
van de cursist centraal staat, en die in het basisjaar plaats grepen
in het kader van het vak levensverhalen, worden in de opvolgingsjaren
verder opgepakt in het kader van de stagebegeleiding als een onderdeel
van het vak gesuperviseerde beroepspraktijk.

Samen met het doceren van het vak specifieke vaardigheden, komt het
takenpakket van de praktijkbegeleiders neer op een werkbelasting van
80\% van een full-time. In dit takenpakket zijn ook een aantal overlegtaken
begrepen, met name het volgen van klassenraden, onderling overleg
over cursisten, overleg met de opleidingscoördinator, overleg met
de praktijkbegeleiders van de andere lokaties en overleg inzake inhoud
en werkwijze van de praktijkgebonden vakken.

Ook in het kader van de begeleiding van de beroepspraktijk geldt voor
de ervaringsdeskundige praktijkbegeleider dat de eigen ervaring belangrijk
bronnenmateriaal is, waaruit geput wordt. De manier waarop dit concreet
gebeurt kan nochtans verschillend zijn. Zo kan men als ervaringsdeskundige
praktijkbegeleider bijvoorbeeld de gewoonte hebben om veel gebruik
te maken van verruimde ervaringen, waarbij het gebruikte ervaringsmateriaal
niet noodzakelijk ontleend is aan de eigen persoonlijke armoede-ervaringen.

Een andere ervaringsdeskundige praktijkbegeleider kan daarentegen
een voorkeur hebben om vooral te putten uit persoonlijke ervaringen.
Wanneer dit dan gebeurt ter gelegenheid van een stagebespreking op
een stageplaats en in aanwezigheid van de stagementor, kan de ervaringsdeskundige
praktijkbegeleider dat in sommige gevallen als erg belastend ervaren,
omwille van het feit dat de betrokken stagementor dan meekijkt in
diens persoonlijke levenssfeer.

Het is nochtans ook mogelijk dat deze werkwijze, als ze toegepast
wordt ter gelegenheid van een stagebespreking, niet als extra belastend
ervaren wordt. Overigens wordt deze manier van werken veelvuldig toegepast
tijdens de lessen. En meestal wordt ze dan niet als belastend ervaren,
omdat er dan geen externen bij aanwezig zijn. In deze vertrouwde context
kan de ervaringsdeskundige praktijkbegeleider er immers van op aan
dat zijn levensgeschiedenis beschermd wordt door de in de opleiding
geldende afspraken inzake veiligheid en privacy.


\subsection{Deontologie}

De cursisten zijn er erg op uit om reeds tijdens de stage hun taak
als ervaringsdeskundige op een kwaliteitsvolle en deontologisch verantwoorde
manier te vervullen. Ze zijn zich bewust van de gevolgen van het feit
dat het om een volledig nieuwe functie gaat en dat het werkveld met
meer dan gewone belangstelling toekijkt hoe ze die waar maken. Daardoor
rest hen een meer beperkte ruimte om de stage vooral als een leerkans
te benaderen, inclusief het recht om daarin fouten te maken. Daarbij
komt nog dat ze niet kunnen terugvallen op de voorbeeldfunctie van
reeds afgestudeerde collega's. Bij de allereerste cursisten werd die
druk nog eens extra verhoogd door het feit dat de meesten onder hen
na verloop van tijd hun stage liepen in het kader van een betaalde
tewerkstelling.

Al deze factoren dragen ertoe bij dat cursisten een meer dan gewone
behoefte aan duidelijkheid hebben over wat in het kader van hun functie
kan en niet kan, over wat moreel en professioneel verantwoord is en
wat niet. Om hieraan tegemoet te komen wordt in de opleiding bijzondere
aandacht besteed aan deontologische aangelegenheden.

De deontologie van een ervaringsdeskundige komt in grote mate overeen
met de deontologie die geldt voor andere beroepsgroepen in de sector
van de dienstverlening. Toch is er ook sprake van een deontologische
regel, die eigen is aan de functie van ervaringsdeskundige.

Zoals er een beroepsgeheim is ten aanzien van de cliënten van de organisaties
waar de cursisten stage lopen of later zullen werken, geldt er ook
een soort van beroepsgeheim ten aanzien van de stageplaatsen zelf.
Het mee kijken naar de werking van de organisatie in functie van de
doelgroep, behoort expliciet tot de opdracht van de ervaringsdeskundigen.
Organisaties die ervaringsdeskundigen tewerkstellen, staan ook open
voor deze inkijk. Het is niet uitgesloten dat ervaringsdeskundigen
in aanraking komen met zaken die op dat vlak minder goed lopen. Het
is de opdracht dit op te pakken met de tewerkstellende organisatie
zelf of met de supervisoren binnen de opleiding. Maar organisaties
moeten hierbij kunnen rekenen op de nodige discretie.


\subsection{Opleidingsdoelen van de beroepspraktijk}

De eindtermen voor de beroepspraktijk werden gegroepeerd in 4 clusters.
In tabel \vref{beroepspraktijk-eindtermen} \vpageref{beroepspraktijk-eindtermen}
wordt deze onderverdeling van de eindtermen schematisch weergegeven.

%
\begin{table}[!htbp]
\begin{center}\begin{tabular}{|c|}
\hline 
\noun{Eindtermen Beroepspraktijk}\tabularnewline
\noun{Overzicht}\tabularnewline
\hline
\hline 
A. Werken in en met een organisatie\tabularnewline
\hline
\hline 
B. Vaardigheden\tabularnewline
\hline
\hline 
B.1. Communicatievaardigheden\tabularnewline
B.2. Samenwerkingsvaardigheden\tabularnewline
B.3. Andere vaardigheden\tabularnewline
\hline
\hline 
C. Functioneren als ervaringsdeskundige\tabularnewline
\hline
\hline 
C.1. In de relatie met de cliënten\tabularnewline
C.2. In de relatie met de hulpverlener\tabularnewline
C.3. In de relatie met het beleid\tabularnewline
\hline
\hline 
D. Persoonlijkheid als ervaringsdeskundige\tabularnewline
\hline
\end{tabular}\end{center}


\caption{\label{beroepspraktijk-eindtermen}Eindtermen beroepspraktijk}
\end{table}


Per opleidingsjaar werden voor elke cluster eigen eindtermen opgesteld,
zodat doorheen de diverse opleidingsjaren een groeiende competentie
opgebouwd kan worden. Er werd voor gekozen om de eindtermen per opleidingsjaar,
dus per groep van twee semesters te definiëren. Hierdoor wordt extra
beklemtoond dat er een zekere tijd beschikbaar is om te werken aan
het verwerven, inoefenen en consolideren van de competenties die overeenkomstig
de geformuleerde eindtermen per opleidingsjaar van de cursist verwacht
worden. De diverse tussentijdse stagebezoeken en stage-evaluaties
zijn dan geschikte gelegenheden om dit leerproces van de cursist op
te volgen en om na te gaan of er voldoende groei zit in het verwerven
en onder de knie krijgen van de verwachte competenties.

In de hiernavolgende tabellen wordt per opleidingsjaar en per cluster
gedetailleerd weergegeven welke de verwachtingen zijn ten aanzien
van de cursist. Uit deze tabellen blijkt dat naargelang de opleiding
vordert, er een duidelijke verschuiving merkbaar is inzake de te realiseren
opleidingsdoelen. Waar de klemtoon aanvankelijk ligt op waarnemen,
ziet men een evolutie over toetsen naar actief interveniëren. Verder
kan men vaststellen dat in de beginfase de aandacht vooral toegespitst
wordt op die basale vaardigheden en functies, waarop men moet kunnen
verder bouwen met het oog op het verwerven van meer complexe vaardigheden
en competenties.

Het pakket eindtermen voor het tweede opleidingsjaar, waarvan in tabel
\ref{eindtermen-parktijk1} op pagina \pageref{eindtermen-parktijk1}
een overzicht wordt gegeven, zijn bewust beperkt gehouden, gezien
het relatief beperkte gewicht van de beroepspraktijk in dit tweede
opleidingsjaar. Die eerste stage is bovendien hoofdzakelijk een kennismakingsstage.

%
\begin{table}[!htbp]
\begin{center}\begin{tabular}{|c|}
\hline 
\noun{Eindtermen Beroepspraktijk}\tabularnewline
\noun{Jaar 2} (Semester 2)\tabularnewline
\hline
\hline 
A. Werken in en met een organisatie\tabularnewline
\hline
\multicolumn{1}{|l|}{- De visie van de organisatie kennen}\tabularnewline
\multicolumn{1}{|l|}{- Weten hoe de organisatie werkt}\tabularnewline
\hline
\hline 
B. Vaardigheden\tabularnewline
B.1. Communicatievaardigheden\tabularnewline
\hline
\multicolumn{1}{|l|}{- Goed luisteren}\tabularnewline
\multicolumn{1}{|l|}{- Goed vragen stellen}\tabularnewline
\multicolumn{1}{|l|}{- Voor jezelf opkomen}\tabularnewline
\hline
\hline 
B. Vaardigheden\tabularnewline
B.2. Samenwerkingsvaardigheden\tabularnewline
\hline
\multicolumn{1}{|l|}{- Bevestiging geven}\tabularnewline
\multicolumn{1}{|l|}{- Ervaringen/indrukken kunnen uitwisselen}\tabularnewline
\hline
\hline 
B. Vaardigheden\tabularnewline
B.3. Andere vaardigheden\tabularnewline
\hline
\multicolumn{1}{|l|}{- Kunnen observeren}\tabularnewline
\multicolumn{1}{|l|}{- Gemaakte afspraken nakomen en opvolgen}\tabularnewline
\multicolumn{1}{|l|}{- Werknemer zijn: op tijd komen}\tabularnewline
\multicolumn{1}{|l|}{- Eenvoudige schriftelijke verslaggeving maken}\tabularnewline
\hline
\hline 
C. Functioneren als ervaringsdeskundige\tabularnewline
C.1. In de relatie met de cliënten\tabularnewline
\hline
\multicolumn{1}{|l|}{- De cliënt steunen om zijn eigen proces in zijn eigen tempo te gaan}\tabularnewline
\multicolumn{1}{|l|}{- Kunnen omgaan met vertrouwen (geven en krijgen)}\tabularnewline
\multicolumn{1}{|l|}{- Het verhaal van cliënten kunnen beluisteren}\tabularnewline
\multicolumn{1}{|l|}{- Het verhaal van je cliënten voor waarheid nemen}\tabularnewline
\hline
\hline 
D. Persoonlijkheid als ervaringsdeskundige\tabularnewline
\hline
\multicolumn{1}{|l|}{- Kennis hebben van de functie van ervaringsdeskundige}\tabularnewline
\multicolumn{1}{|l|}{- Ervaringen en indrukken kunnen uitwisselen}\tabularnewline
\hline
\end{tabular}\end{center}


\caption{\label{eindtermen-parktijk1}Eindtermen beroepspraktijk opleidingsjaar
2}
\end{table}


Waar men in het tweede opleidingsjaar nog kan vaststellen dat een
aantal facetten van het functioneren als ervaringsdeskundige, met
name die welke betrekking hebben op de relatie met de hulpverlener
en het beleid, nog niet aan de orde zijn, ziet men dat vanaf het derde
opleidingsjaar in het kader van de beroepspraktijk wordt gewerkt aan
het verwerven van het volledige pakket competenties, waarover een
ervaringsdeskundige in het werkveld moet kunnen beschikken. Het toegenomen
aantal uren beroepspraktijk vertaalt zich ook in een groter aantal
te bereiken eindtermen, zoals blijkt uit tabellen \ref{eindtermen-praktijk2a},
\ref{eindtermen-praktijk2b} en \ref{eindtermen-praktijk3} op pagina's
\pageref{eindtermen-praktijk2a}, \pageref{eindtermen-praktijk2b}
en \pageref{eindtermen-praktijk3}.

%
\begin{table}[!htbp]
\begin{center}\begin{tabular}{|cp{110mm}|}
\hline 
\multicolumn{2}{|c|}{\noun{Eindtermen Beroepspraktijk} }\tabularnewline
\multicolumn{2}{|c|}{\noun{Jaar 3} (Semesters 1 + 2) - Deel 1}\tabularnewline
\hline
\hline 
\multicolumn{2}{|c|}{A. Werken in en met een organisatie }\tabularnewline
\hline
-&
Inzicht hebben in de doelstellingen van de organisatie\tabularnewline
-&
Weten welke verschillende functies binnen de organisatie bestaan\tabularnewline
-&
Zicht krijgen op de verschillende procedures die worden gebruikt bij
intake, onthaal, crisis, beslissingen\tabularnewline
-&
Zicht krijgen op de deontologische afspraken in een organisatie: dossier,
beroepsgeheim, privacy\tabularnewline
-&
Een zoekende houding aannemen wat betreft de eigen plaats en functie
in de organisatie\tabularnewline
\hline
\hline 
\multicolumn{2}{|c|}{B. Vaardigheden }\tabularnewline
\multicolumn{2}{|c|}{B.1. Communicatievaardigheden }\tabularnewline
\hline
-&
Luisteren met je hele lichaam\tabularnewline
-&
Laten horen/voelen dat iemand luistert naar hem, haar, hen\tabularnewline
-&
Toetsen of je de andere goed begrepen hebt\tabularnewline
-&
Feedback geven\tabularnewline
-&
Feedback kunnen ontvangen\tabularnewline
-&
Zich kunnen inleven in anderen\tabularnewline
-&
Bewust zijn van eigen communicatiepatronen en vaardigheden\tabularnewline
- \foreignlanguage{english}{}&
Non-verbale communicatie zien en begrijpen\tabularnewline
\hline
\hline 
\multicolumn{2}{|c|}{ B. Vaardigheden }\tabularnewline
\multicolumn{2}{|c|}{B.2. Samenwerkingsvaardigheden }\tabularnewline
\hline
-&
Meningen kunnen uitwisselen\tabularnewline
-&
Af en toe tussenkomen en zijn mening kunnen verwoorden op een vergadering\tabularnewline
-&
Respectvol kunnen zijn voor jezelf en anderen ondanks een verschil
van mening\tabularnewline
-&
Respectvol omgaan met medewerkers\tabularnewline
-&
Respectvol handelen\tabularnewline
-&
Aanvaarden van de andere\tabularnewline
-&
Bewust zijn van ieders aanvullende rol\tabularnewline
-&
Kunnen omgaan met een conflictsituatie\tabularnewline
\hline
\hline 
\multicolumn{2}{|c|}{B. Vaardigheden}\tabularnewline
\multicolumn{2}{|c|}{B.3. Andere vaardigheden}\tabularnewline
\hline
- \foreignlanguage{english}{}&
Kunnen rapporteren\tabularnewline
- \foreignlanguage{english}{}&
Initiatief nemen\tabularnewline
-&
Kunnen telefoneren\tabularnewline
-&
Verslag of notities maken van een vergadering/gesprek\tabularnewline
-&
De essentie van gesprekken en vergaderingen mondeling weergeven\tabularnewline
\hline
\end{tabular}\end{center}


\caption{\label{eindtermen-praktijk2a}Eindtermen beroepspraktijk opleidingsjaar
3 - deel 1}
\end{table}


%
\begin{table}[!htbp]
\begin{center}\begin{tabular}{|cp{110mm}|}
\hline 
\multicolumn{2}{|c|}{\noun{Eindtermen Beroepspraktijk} }\tabularnewline
\multicolumn{2}{|c|}{\noun{Jaar 3} (Semesters 1 + 2) - Deel 2}\tabularnewline
\hline
\hline 
\multicolumn{2}{|c|}{C. Functioneren als ervaringsdeskundige }\tabularnewline
\multicolumn{2}{|c|}{C.1. In de relatie met de cliënten}\tabularnewline
\hline
-&
Cliënten kunnen ondersteunen in het zoeken naar hun eigen aandeel,
het aandeel van anderen\tabularnewline
-&
Mechanismen van schuld (geven en ontvangen) zien bij cliënten\tabularnewline
-&
Eigen ervaringen kunnen delen met de cliënt\tabularnewline
\hline
\hline 
\multicolumn{2}{|c|}{C. Functioneren als ervaringsdeskundige}\tabularnewline
\multicolumn{2}{|c|}{C.2. In de relatie met de hulpverlener}\tabularnewline
\hline
-&
Inzicht en kennis hebben over het werken in tandem\tabularnewline
-&
Inzicht hebben in de specifieke rol van de opgeleide deskundige in
de werksituatie\tabularnewline
-&
Kunnen werken met het eigen verhaal\tabularnewline
-&
Leren omgaan met grenzen in de samenleving\tabularnewline
\hline
\hline 
\multicolumn{2}{|c|}{ C. Functioneren als ervaringsdeskundige}\tabularnewline
\multicolumn{2}{|c|}{ C.3. In de relatie met het beleid}\tabularnewline
\hline
-&
Gevoel en leefpatronen van mensen in armoede kunnen duiden\tabularnewline
-&
Een open houding tijdens overlegmomenten kunnen aannemen\tabularnewline
\hline
\hline 
\multicolumn{2}{|c|}{D. Persoonlijkheid als ervaringsdeskundige}\tabularnewline
\hline
-&
Situaties herkennen waarin overdracht van waarden en normen gevraagd
wordt\tabularnewline
-&
Kijk kunnen verruimen\tabularnewline
-&
Inzicht in eigen kwaliteiten en tekortkomingen om als ervaringsdeskundige
te functioneren in een organisatie\tabularnewline
-&
Eigen waarden en normen kunnen verwoorden\tabularnewline
-&
Vooroordelen bij zichzelf kunnen verwoorden\tabularnewline
-&
Kunnen omgaan met macht en onmacht\tabularnewline
-&
Grenzen stellen aan jezelf\tabularnewline
- \foreignlanguage{english}{}&
Veiligheid kunnen bieden\tabularnewline
\hline
\end{tabular}\end{center}


\caption{\label{eindtermen-praktijk2b}Eindtermen beroepspraktijk opleidingsjaar
3 - deel 2}
\end{table}


%
\begin{table}[!htbp]
\begin{center}\begin{tabular}{|cp{110mm}|}
\hline 
\multicolumn{2}{|c|}{\noun{Eindtermen Beroepspraktijk} }\tabularnewline
\multicolumn{2}{|c|}{\noun{Jaar 4} (Semesters 1 + 2)}\tabularnewline
\hline
\hline 
\multicolumn{2}{|c|}{A. Werken in en met een organisatie }\tabularnewline
\hline
-&
Kennis van de ruimere structuren waarbinnen de organisatie werkt\tabularnewline
-&
Zicht hebben op de samenwerking met andere diensten\tabularnewline
-&
Kunnen omgaan met de grenzen van de organisatie\tabularnewline
\hline
\hline 
\multicolumn{2}{|c|}{B. Vaardigheden }\tabularnewline
\multicolumn{2}{|c|}{B.2. Samenwerkingsvaardigheden }\tabularnewline
\hline
-&
Samenwerken op gelijkwaardige basis\tabularnewline
-&
Duidelijk spreken in team of met andere diensten\tabularnewline
- \foreignlanguage{english}{}&
Evenwaardig kunnen optreden binnen een team of in de samenwerking
met andere hulpverleningsinstanties\tabularnewline
\hline 
\multicolumn{2}{|c|}{ B. Vaardigheden }\tabularnewline
\multicolumn{2}{|c|}{B.3. Andere vaardigheden }\tabularnewline
\hline
-&
De sociale kaart kunnen hanteren\tabularnewline
-&
Kunnen doorverwijzen\tabularnewline
-&
Problemen kunnen analyseren en plaatsen binnen de context\tabularnewline
\hline
\hline 
\multicolumn{2}{|c|}{C. Functioneren als ervaringsdeskundige}\tabularnewline
\multicolumn{2}{|c|}{C.1. In de relatie met de cliënten}\tabularnewline
\hline
- \foreignlanguage{english}{}&
De cliënt steunen om zoveel mogelijk verantwoordelijkheid op te nemen
in het eigen proces\tabularnewline
- \foreignlanguage{english}{}&
Cliënten ondersteunen in het zoeken naar maatschappelijke factoren
die een rol spelen in armoede\tabularnewline
-&
Thema's die bij de cliënt centraal staan bespreekbaar maken\tabularnewline
-&
Mechanismen van schuld bespreekbaar maken\tabularnewline
-&
Probleemoplossend gedrag stimuleren bij de cliënt\tabularnewline
-&
Stimuleren van krachten bij cliënten\tabularnewline
-&
Cliënten kunnen ondersteunen bij het brengen van klachten\tabularnewline
-&
Cliënten kunnen ondersteunen bij het hanteren van klachten\tabularnewline
\hline
\hline 
\multicolumn{2}{|c|}{C. Functioneren als ervaringsdeskundige}\tabularnewline
\multicolumn{2}{|c|}{C.2. In de relatie met de hulpverlener}\tabularnewline
\hline
-&
De stem van de cliënt tolken naar de hulpverlener\tabularnewline
-&
Toetsen of de hulpverlener de communicatie van de cliënt begrepen
heeft\tabularnewline
-&
Vooroordelen bij hulpvragers zien en bespreekbaar maken\tabularnewline
\hline
\hline 
\multicolumn{2}{|c|}{ C. Functioneren als ervaringsdeskundige}\tabularnewline
\multicolumn{2}{|c|}{ C.3. In de relatie met het beleid}\tabularnewline
\hline
-&
Noden en belangen van mensen in armoede kunnen duiden\tabularnewline
-&
Zoeken naar een weg om rechten van cliënten af te dwingen\tabularnewline
\hline
\hline 
\multicolumn{2}{|c|}{D. Persoonlijkheid als ervaringsdeskundige}\tabularnewline
\hline
-&
Kunnen spiegelen\tabularnewline
-&
Kunnen terugkoppelen vanuit eigen waarden en normen\tabularnewline
-&
Professioneel reageren in onvoorziene omstandigheden\tabularnewline
- \foreignlanguage{english}{}&
Op gelijkwaardige manier samenwerken met alle betrokkenen in een organisatie\tabularnewline
\hline
\end{tabular}\end{center}


\caption{\label{eindtermen-praktijk3}Eindtermen beroepspraktijk opleidingsjaar
4}
\end{table}


De uiteindelijke beoordeling van de beroepspraktijk is de taak van
de praktijkbegeleiders. Dit neemt niet weg dat, zowel tussentijds
als op het einde van de stage, de cursist en de stageplaats betrokken
worden bij deze evaluatie. Dit geeft meteen de mogelijkheid om ook
de wijze waarop de stageplaats omgaat met de cursist mee te betrekken
in dit evaluatieproces. Dit kan bijdragen tot het beïnvloeden van
de kijk van de organisatie op ervaringsdeskundigheid en van de wijze
waarop de begeleiding van de cursist op de stageplaats wordt aangepakt.

Indien cursisten niet blijken te voldoen in hun functioneren als ervaringsdeskundige,
dan wordt dit zichtbaar via een onvoldoende op de beroepspraktijk.
Houdingsaspecten nemen een belangrijke plaats in bij het beoordelen
of een cursist in staat zal zijn om in de praktijk een goede ervaringsdeskundige
te zijn. Iemand die niet kan luisteren, vaak een beschuldigende houding
aanneemt, niet kan loskomen van zijn eigen perspectief of zich boven
de anderen plaatst, riskeert een onvoldoende te halen voor beroepspraktijk.
Door de hiervoor genoemde lacunes in zijn houding, bestaat het gevaar
dat een dergelijke persoon mensen zou beschadigen als hij als ervaringsdeskundige
aan de slag zou gaan. Indien het gedrag van de cursist overspoeld
wordt door non-communicatie onder diverse vormen, kan dit een reden
zijn om de cursist de opleiding tijdelijk te doen stoppen en hem eventueel
te adviseren hiervoor psychologische begeleiding te zoeken. Zo de
cursist dit wenst, kan men hem in dit verband ook effectief naar een
hulpverlener of een dienst doorverwijzen. De cursist behoudt het recht
om zijn opleiding later verder te zetten.

In het besef dat een verdict om een cursist de opleiding tijdelijk
te doen stoppen, bij de betrokkene een hele wereld kan laten instorten,
valt het voor praktijkbegeleiders soms moeilijk om zo een ingrijpend
oordeel te vellen. In elk geval volgt een dergelijk oordeel slechts
op meerdere tussentijdse evaluatiegesprekken, met daaraan gekoppelde
adviezen en werkpunten voor de betrokken cursist. Maar soms is een
onvoldoende voor praktijk onafwendbaar. Te veel sleuren en trekken
om de cursist er alsnog door te krijgen is immers niet steeds gunstig
voor de betrokkene. Het gevaar bestaat dat hij hierdoor over zijn
grens wordt getrokken.

Anderzijds is het belangrijk dat cursisten, die een zoekende houding
tonen in verband met zaken die voor hen moeilijk liggen, kansen krijgen.
Een zoekende houding zorgt er meestal voor dat ze op een aantal punten
gunstig evolueren. Het wegduwen van de dingen die moeilijk liggen
is het tegendeel van een zoekende houding en is daarom problematischer.
Daarentegen is het inzicht in het feit dat men nog vastzit en in de
redenen waarom, wel een aanwijzing voor het feit dat de betrokken
cursist een zoekende houding nastreeft. Als praktijkbegeleider moet
men ook voldoende beseffen dat elke cursist blijft worstelen met een
aantal zaken die bij hem in de weg zitten, en die zijn gedrag en zijn
functioneren als ervaringsdeskundige beïnvloeden. Van belang is om
na te gaan hoe bepalend deze belemmeringen zijn: komen ze slechts
sporadisch aan de oppervlakte of spelen ze integendeel een belangrijke
rol in elke situatie en in elke vorm van communicatie? In het laatste
geval zal dit zwaar wegen op de kwaliteit van het functioneren als
ervaringsdeskundige, wat eventueel kan resulteren in een onvoldoende
voor beroepspraktijk. 


\subsection{Prospectie}

De prospectie van stageplaatsen is voor de praktijkbegeleiders een
erg tijdrovende bezigheid omwille van het feit dat het werkveld niet
bekend is met het beroep en de functie van ervaringsdeskundige.

De prospectie van organisaties, die in aanmerking kunnen komen als
stageplaats voor een ervaringsdeskundige, of interesse hebben om een
stagiair ervaringsdeskundige aan te werven, gebeurt op twee manieren.
Vooreerst is er de rechtstreekse manier. Het betreft dan individuele
prospectiebezoeken door praktijkbegeleiders, of in sommige gevallen
door de lokale opleidingscoördinator.

Stageplaatsen kunnen ook gevonden worden via de provinciale informatiedagen,
die onder meer tot doel hebben kandidaat-cursisten en hun toeleiders
te informeren over de opleiding.%
\footnote{zie paragraaf \ref{provinciale-infovergaderingen} pagina \pageref{provinciale-infovergaderingen}.%
} Als potentiële toeleiders zijn allerlei soorten diensten en organisaties
die met armoede te maken hebben doelgroep van deze informatiedagen.
Uiteraard kan dit soort organisaties ook een waardevolle stageplaats
zijn. Het hoofddoel van de informatiedagen is weliswaar informatie
te geven over het concept ervaringsdeskundigheid en over de opleiding.
Maar ook informatie over wat de concrete taak en betekenis kan zijn
van een ervaringsdeskundige binnen een dienst of organisatie komt
aan bod. Op die manier kunnen die organisaties zich ook bewust worden
van het feit dat ze ook zelf baat kunnen hebben bij het inschakelen
van een ervaringsdeskundige. Geregeld dient zich bij De Link op die
manier een organisatie als kandidaat-stageplaats aan.

Via de informatiedagen heeft De Link de gelegenheid om ook wat toelichting
te geven bij de verwachtingen die ze heeft naar kandidaat-stageplaatsen.
Deze verwachtingen zijn er vooral op gericht om zowel voor de werkers
binnen de organisatie als voor de stagiair ervaringsdeskundige wat
experimenteerruimte te creëren. Een kandidaat-stageplaats moet daartoe
volgende garanties kunnen geven:

\begin{itemize}
\item De garantie dat de keuze om een praktijkplaats voor een ervaringsdeskundige
te creëren, gedragen wordt door heel de organisatie. Kader en team
moeten een dergelijke keuze mee dragen. Het is geen goede zaak als
het aanbieden van een praktijkplaats uitgaat van de wens van één enkel
teamlid. De hele organisatie moet achter die keuze staan, omdat er
op die manier voldoende bereidheid kan gevonden worden om samen te
zoeken naar een initiële profilering voor de ervaringsdeskundige binnen
de organisatie.
\item De garantie dat de beide partijen van de tandem, ervaringsdeskundige
en opgeleide deskundige, of de leden van het team een open zoekende
houding kunnen aannemen en kunnen open staan voor kritiek.
\item De garantie dat men kan aanvaarden dat fouten maken des mensen is
en dus bij iedereen voorkomt. Als die ruimte ontbreekt, moet men er
niet aan beginnen.
\end{itemize}
In een brochure beroepspraktijk, bedoeld voor potentiële en effectieve
praktijkplaatsen voor ervaringsdeskundigen, werden deze verwachtingen
verder uitgewerkt en nader toegelicht. Deze brochure beroepspraktijk
is opgenomen in bijlage \ref{brochure-beroepspraktijk} op pagina
\pageref{brochure-beroepspraktijk}.

De informatiedagen bieden tenslotte ook de gelegenheid om de geïnteresseerde
organisaties wat te waarschuwen voor mogelijke moeilijkheden, waarvoor
men als stageplaats voor ervaringsdeskundigen kan komen te staan.
Veel voorkomende moeilijkheden zijn:

\begin{itemize}
\item De verwachtingen naar de stagiair zijn onrealistisch. Men heeft te
hoge verwachtingen naar de stagiair of soms ook te weinig verwachtingen.
\item De stagiair is gekend als hulpvrager, nu of in het verleden.
\item De stagiair ervaringsdeskundige vindt moeilijk een eigen plaats binnen
de organisatie of het team. Dit blijkt des te moeilijker te verlopen
naarmate de taken binnen de organisatie of het team meer zijn opgesplitst.
\end{itemize}
Maar niet enkel de informatiedagen bieden kansen om op een onrechtstreekse
manier aan prospectie van stageplaatsen te doen. Dit kan ook gebeuren
via allerlei bestaande overlegplatforms of zelfs naar aanleiding van
vormings- en sensibilisatieactiviteiten. Vermits er dus in de praktijk
diverse prospectiekanalen naast elkaar functioneren, werd de nood
aangevoeld om een centraal register aan te leggen van mogelijke stageplaatsen
voor cursisten, dat geregeld geactualiseerd wordt en waarop een beroep
kan gedaan worden door de praktijkbegeleiders.

Organisaties die willen in zee gaan met een ervaringsdeskundige blijken
heel wat behoefte te hebben aan vorming op maat. Er was oorspronkelijk
een overeenkomst met De Cirkel dat deze laatste organisatie een antwoord
zou formuleren op dit soort vragen. Toen De Cirkel zijn activiteiten
stop zette, moest men naar een andere oplossing op zoek. Daarom heeft
De Link, toen ze er de mogelijkheden voor had, hiertoe zelf de vliegende
supervisietandem ten dele vrijgesteld. Naast vorming hebben praktijkplaatsen
ook heel veel behoefte aan goede informatie. Zo goed als elke nieuwe
kandidaat-praktijkplaats signaleert dat ze zich erg onzeker voelt
wat betreft het profiel, de functie en het concreet takenpakket van
de ervaringsdeskundige in de organisatie. Voorts stellen ze zich veel
vragen over hoe ze de individuele begeleiding van de stagiair-ervaringsdeskundige
moeten opvatten, hoe ver die kan gaan en wat die precies moet inhouden.

Deze manifeste behoeften aan vorming, informatie en ondersteuning
zijn vooral te begrijpen vanuit het feit dat het om een nieuwe functie
gaat.


\subsection{Het engagement van stageplaatsen}


\subsubsection{Stagementor: een intensieve taak}

Wat het vraagt van een organisatie om een stage van een ervaringsdeskundige
in opleiding te begeleiden valt niet te vergelijken met het engagement
van zo'n stageplaats naar bijvoorbeeld een stagiair groepsbegeleider.
Voor beide stagiairs geldt dat ze recht hebben op coaching, ondersteuning
en begeleiding. Stage lopen is immers een opleidingsonderdeel en dus
in essentie een leersituatie. Net als andere professionelen in opleiding
hebben stagiairs ervaringsdeskundigen dus behoefte aan een mentor,
die vanuit de stageplaats hun leerprocessen kan sturen en eventueel
bijsturen. Maar door het feit dat het bij ervaringsdeskundigen om
een nieuwe, nog niet ingeburgerde functie gaat is dit mentorschap
allesbehalve een gemakkelijke zaak.

De mentor, die bijna steeds een opgeleide deskundige is, kan niet
handelen als een rolmodel voor de stagiair ervaringsdeskundige, waaraan
deze laatste zijn eigen functioneren, zijn eigen houdingen en handelingen
kan spiegelen. In het cliëntenwerk is de positie van de ervaringsdeskundige
immers uniek en veeleer complementair aan die van de opgeleide deskundige.
Het ontbreken van een voorbeeldfunctie vertaalt zich bijvoorbeeld
in het feit dat de overgang van de fase van kennismaking met de dienst
naar het hebben van een actieve inbreng in de concrete werkzaamheden
van de dienst voor stagiairs ervaringsdeskundigen eerder moeilijk
verloopt. Waar stagiairs uit andere opleidingen als het ware automatisch
leren door toe te kijken en mee te doen, heeft de ervaringsdeskundige
die kans niet bij gebrek aan praktijkvoorbeelden.

Vaak zijn de verwachtingen ook erg hoog en het zicht op de mogelijkheden
die de functie biedt onvolledig. Daarenboven houdt men soms te weinig
rekening met het feit dat ervaringsdeskundigen onderling van elkaar
verschillen inzake stijl, mogelijkheden, zwakke en sterke kanten,
enzovoort, net zoals dit trouwens ook voor andere functies het geval
is. De inschakeling van ervaringsdeskundigen blijkt dan ook vaak veel
minder evident te zijn dan men bij de aanvang verwacht.

Ook het vinden van een goede afbakening van zijn positie in relatie
tot de cliënt is voor de ervaringsdeskundige cursist allesbehalve
gemakkelijk. Zijn solidaire houding en zijn taak als tolk van de arme
maken het de ervaringsdeskundige extra moeilijk om een goed antwoord
te vinden op het indringend appèl van cliënten naar aanleiding van
allerlei concrete probleemsituaties.

In andere gevallen ziet men de ervaringsdeskundige cursist zijn rol
als tolk wat verlaten om eerder een rol van hulpverlener te gaan opnemen.
Het kan dan ook gebeuren dat de cursist bij een moeilijk verlopende
hulpverlening de neiging voelt om zich veroordelend op te stellen
ten opzichte van de cliënt, eerder dan op zoek te gaan naar de mogelijke
betekenis van de moeilijkheden die zich voordoen. Een dergelijke fout
raakt aan de kern van de functie van ervaringsdeskundige.

Uiteraard moet het voor een cursist in het kader van een stage mogelijk
zijn om dergelijke fouten te maken. Maar als ze zich voordoen, moet
hij er attent op kunnen gemaakt worden en moeten ze bespreekbaar kunnen
gemaakt worden, zodat hij er zich ten volle bewust kan van worden.

Het ontbreken van voldoende praktijkvoorbeelden voor de functie van
ervaringsdeskundige kan er soms toe leiden dat het even duurt vooraleer
men opmerkt dat de cursist het moeilijk heeft met het vinden van de
gepaste positionering ten opzichte van de cliënt.

Dit ontbreken van een voldoende ruime praktijkervaring met de functie
van ervaringsdeskundige leidt ertoe dat organisaties waar ervaringsdeskundigen
stage lopen, intens beroep doen op de praktijkbegeleiders uit de opleiding
om henzelf bij te staan, raad te geven en te ondersteunen in hun rol
als mentor van de stagiair. En vaak is het dan vooral een kwestie
van samen zoeken, omdat de praktijkbegeleider wel een algemeen concept
heeft over wat een ervaringsdeskundige is, maar ook nog niet steeds
een zicht heeft op de precieze taken voor een ervaringsdeskundige
in die concrete setting. En meestal komt daarbovenop ook nog eens
het zoeken naar een praktijkinvulling van het tandemidee, een weinig
vertrouwd concept. Het gevaar bestaat dan dat de ervaringsdeskundige
sterk onder druk komt te staan en zich niet alleen moet bewijzen,
waar het de meerwaarde van het werken met ervaringsdeskundigen betreft,
maar ook nog eens wat betreft de gelijkwaardigheid van zijn positie
in de tandemrelatie.

De taak van praktijkbegeleider is daardoor veel intensiever en vooral
ook veel tijdsintensiever dan dit in de meeste andere opleidingen
het geval is.

De intensiteit van het appèl, gekoppeld aan het initieel gebrek aan
ervaringsdeskundigen waarmee De Link tijdens de eerste jaren kampte,
had vaak tot gevolg dat de besprekingen op de stageplaats in die tijd
niet in tandem konden gebeuren, maar slechts door één persoon werden
gevoerd. Dit was jammer, want hierdoor zijn ongetwijfeld kansen verloren
gegaan om via dergelijke contactmomenten ten aanzien van de stageplaatsen
als rolmodel te fungeren op het vlak van het samenwerken met ervaringsdeskundigen.


\subsubsection{Ongewone rol van bevrager}

De taak van een ervaringsdeskundige beperkt zich niet tot zijn, zij
het unieke, rol in het cliëntenwerk. Het behoort essentieel tot de
taak van een ervaringsdeskundige om ook te kijken naar het functioneren
van de organisatie zelf. Het kan de stagiair ervaringsdeskundige in
een ongemakkelijke dubbele positie brengen. Enerzijds wil hij in de
organisatie leerkansen krijgen en verwacht hij van de organisatie
daarbij ondersteuning. Anderzijds impliceert zijn functie ook dat
hij systemen en evidenties binnen de organisatie leert bevragen en
doorprikken.

En ook daar heeft hij nood aan en recht op ondersteuning van zijn
leerproces, wat veel minder vanzelfsprekend is, zelfs indien er binnen
de organisatie een grote openheid voor die specifieke taak van een
ervaringsdeskundige bestaat. Want net waar die openheid aanwezig is,
ziet men het gevaar opduiken dat onrealistisch hoge verwachtingen
gesteld worden in de cursist.

Soms verwacht men van de ervaringsdeskundige dat hij zal bijdragen
tot een veranderingsproces met betrekking tot alle facetten waarop
de organisatie is vastgelopen, ook al is er lang niet in alle gevallen
een logisch verband met de functie van ervaringsdeskundige. In een
ander geval verwacht men van de ervaringsdeskundige, zelfs in een
behoorlijk complexe organisatie, niet enkel dat hij in staat is om
eventuele problemen te signaleren, maar ook dat hij in staat is om
ze grondig te analyseren en zelfs bij machte om meteen suggesties
te geven voor mogelijke veranderingen.

In een dergelijk geval situeert men de stage te weinig in een leerperspectief,
wat de cursist betreft, en te weinig in een groeiperspectief wat de
eigen organisatie betreft. Immers, een eerste stap in het leerproces
kan al zijn dat de cursist aanvoelt dat er iets fout zit in de organisatie,
zonder dat hij al echt kan duiden wat dit dan precies is, zodat hij
dus zeker nog helemaal geen zicht heeft op hoe daarin verandering
gebracht zou kunnen worden.

De opdracht van de ervaringsdeskundige als bevrager van de visie op
en de omgang met personen die in de armoede leven vraagt dus van de
praktijkplaatsen een grote openheid en een bereidheid om samen op
zoek te gaan. Deze openheid wordt niet enkel van het concrete team
waarbinnen de stagiair ervaringsdeskundige functioneert, gevraagd
maar van alle geledingen binnen die organisatie. Een dergelijke openheid
kan er maar komen als je daartoe als organisatie bereid bent. Daarom
is het zoeken naar stageplaatsen voor de eerste ervaringsdeskundigen
in opleiding heel selectief gebeurd, en is men eerst gaan aankloppen
bij die diensten en organisaties, die reeds bekend waren met De Link,
en dus minstens theoretisch al enige voeling met en kennis van het
concept ervaringsdeskundige hadden. Daarom ook werden heel veel inspanningen
gedaan om het concept uit te dragen en een betere bekendheid te geven,
onder meer, zoals aangegeven, via de provinciale informatiedagen.

En zelfs wanneer organisaties daarvoor open staan, blijft het een
feit dat de ervaringsdeskundige als factor van verandering geconfronteerd
wordt met weerstanden. In het kader van zijn leerproces is het belangrijk
dat de cursist dit beseft, weerstanden kan leren zien en er mee kan
leren omgaan.

Openheid voor de rol van de ervaringsdeskundige als bevrager blijkt
niet alleen een kwestie te zijn van goede wil. Blijkbaar moet je daarvoor
als organisatie specifieke houdingen ontwikkelen en passende methoden
en technieken verwerven. Maar voor de meeste diensten is het werken
met ervaringsdeskundigen volledig nieuw en niet elke organisatie slaagt
er even gemakkelijk in om zich adequaat voor te bereiden op de komst
van een ervaringsdeskundige, terzake een visie te ontwikkelen en ook
nog voldoende fundamentele openheid aan de dag te leggen. Vanuit de
praktijkplaatsen kwamen daarom duidelijke signalen van een dringende
nood aan vorming op maat. Aan deze vormingsbehoefte kon De Link echter
niet systematisch tegemoet komen.


\subsection{Stages als beeldvormingsinstrument}

Ongetwijfeld dragen stages in belangrijke mate bij tot het verspreiden
van het ideeëngoed inzake het betrekken van ervaringsdeskundigen bij
de bestrijding van armoede. Maar stages zijn ook een heel goed instrument
om het concept in zijn concrete en praktische betekenis een bredere
bekendheid te geven. Dit bleek onder meer uit de ervaringen van de
praktijkplaatsen met de eerste cursisten-stagiairs.

Praktijkplaatsen signaleerden dat ze de aanwezigheid en de inbreng
van de ervaringsdeskundige in opleiding duidelijk als een meerwaarde
ervaren hadden, zowel bij het cliëntenwerk als in functie van het
vragen stellen bij het functioneren van de opgeleide deskundige. Ze
signaleerden dat ze dingen hadden leren zien, waarbij ze vroeger nooit
hadden stilgestaan, maar die toch concrete resultaten kunnen opleveren.
En tegelijk had de stage hen wat geleerd over wat de concrete invulling
kan zijn van de functie van ervaringsdeskundige.

Het is van belang om met deze gunstige effecten van het inschakelen
van ervaringsdeskundigen omzichtig om te springen. Mocht dit niet
gebeuren, dan zou dit misschien bij sommigen tot onrealistische verwachtingen
tegenover het fenomeen ervaringsdeskundigheid kunnen leiden. Ervaringsdeskundigen
van hun kant, zouden dit kunnen ervaren alsof men van hen persoonlijk
al deze gunstige effecten verwacht, waardoor het hun zelfvertrouwen
zou kunnen ondermijnen. Uiteraard zijn niet alle ervaringsdeskundigen
op alle vlakken even goed. En ook dit moet in de praktijk mogelijk
zijn, zonder dat men iemand daarom een minderwaardige ervaringsdeskundige
moet vinden. Indien een ervaringsdeskundige goed is in het ontschuldigen,
de cliënt als de centrale figuur kan zien en indien hij cliënten niet
zijn eigen oplossingen opdringt, maar in staat is om hen in hun eigen
oplossingsstrategieën te ondersteunen, beschikt hij over de meest
wezenlijke vaardigheden waarover een ervaringsdeskundige moet beschikken,
en zal hij bekwaam zijn om zich in de praktijk als een waardevolle
ervaringsdeskundige te manifesteren.

Het is tegen deze achtergrond dat men de kwaliteiten en de waarde
van ervaringsdeskundigen, waarover stageplaatsen rapporteren, moet
lezen.

Met betrekking tot \emph{de invulling van de functie van ervaringsdeskundige}
signaleren praktijkplaatsen dat het hen opvalt dat ervaringsdeskundigen

\begin{itemize}
\item een zoekende houding hebben en een grote openheid voor feedback;
\item toetsen of hun aanvoelen klopt;
\item in tandemverband en teamverband vragen stellen vanuit een positie
naast de cliënt;
\item achteraf zaken terug aanbrengen op het team;
\item begrip kunnen opbrengen voor de kant van de hulpverlener;
\item de kant van de cliënt/het gezin kiezen zonder daarom in conflict te
gaan met het team;
\item goed zijn in het stellen van hoe-vragen en van waarom/waarom niet
vragen;
\item een kritische stem laten horen zonder daarom bedreigend te zijn; ze
zijn daarbij eerder aanvullend;
\item op het team een inzicht in de cliënt in armoede brengen vanuit hun
eigen ervaring;
\item vragen stellen bij visie en aanpak;
\item niet vanuit het eigen verhaal vertrekken maar vanuit het verhaal van
de cliënt;
\item niet star vasthouden aan een methode of visie;
\item zich snel weten te positioneren tegenover alle partijen;
\item een enorme inzet weten te combineren met een rustige aanpak.
\end{itemize}
Opgeleide deskundigen wijzen erop dat de inbreng van de ervaringsdeskundige
ook een \emph{verrijking} betekent voor zichzelf. Opgeleide deskundigen
zeggen dat de ervaringsdeskundige hen

\begin{itemize}
\item leert de armoedeproblematiek in een ruimer kader te zien;
\item armoede beter leert kennen;
\item doet reflecteren over de eigen aanpak. Vanuit het feit dat ze zien
hoe ervaringsdeskundigen veel vanuit de eigen geschiedenis werken,
gaan hulpverleners inzien dat het ook voor hun functie zinvol kan
zijn om meer van zichzelf te laten zien;
\item stimuleert in het in vraag stellen van evidenties;
\item meer zekerheid geeft bij het doorgeven van signalen aan het beleid;
\item stimuleert om aandacht te hebben voor de beleving van de cliënt.
\end{itemize}
Stageplaatsen geven in de contacten met de praktijkbegeleiders ook
heel regelmatig aan hoe ze merken dat de inbreng van de stagiair ervaringsdeskundige
\emph{een positieve invloed} heeft \emph{op de cliënt en de cliëntenbegeleiding}.
Het valt hen op

\begin{itemize}
\item hoe het feit dat de ervaringsdeskundige werkt met zijn eigen ervaring,
bijdraagt tot het versterken van de band met de cliënten en die cliënten
ook meer ademruimte geeft;
\item hoe sterk een ervaringsdeskundige kan zijn in het aanvoelen bij de
cliënt van gevoelens van zich niet begrepen voelen;
\item dat de ervaringsdeskundige de stem van de cliënten mee binnenbrengt
in de organisatie en die stem ook betekenis geeft;
\item dat de ervaringsdeskundige een sterke vertrouwensrelatie kan opbouwen
met de cliënt;
\item hoe de cliënt zich door de ervaringsdeskundige aangesproken, gehoord
en begrepen voelt en er vaak een beroep op doet;
\item dat de ervaringsdeskundige via het inbrengen van de betekenissen van
cliënten de organisatie stimuleert om cliëntenbegeleiding op een andere
manier aan te pakken;
\item hoe sterk de ervaringsdeskundige is in het stimuleren van cliënten
tot positieve actie;
\item hoe de eigen ervaring aangevuld met observatie de ervaringsdeskundige
toelaat om de cliënt snel te leren kennen;
\item dat ervaringsdeskundigen goed aanvoelen wanneer ze bij het werken
in tandem actief moeten tussenbeide komen.
\end{itemize}
Naast deze als positief ervaren effecten van het werken met ervaringsdeskundigen
worden ook een aantal \emph{moeilijkheden en valkuilen} gesignaleerd.
Wat de \emph{functie van ervaringsdeskundige} betreft, worden vooral
volgende elementen beklemtoond:

\begin{itemize}
\item Stagiairs ervaringsdeskundigen worden door de cliënten spontaan aangesproken
voor individuele ondersteuning, ook al behoort dit niet tot hun takenpakket.
\item De overgang van het leren kennen van de dienst naar het vragen stellen
en het zich actief inschakelen in de dienst blijkt niet zo eenvoudig
te zijn.
\item Het specifieke van de functie van een ervaringsdeskundige, onder meer
het kritische bevragen van visie en aanpak van de organisatie, brengt
de stagiair ervaringsdeskundige in een dubbele positie, namelijk enerzijds
leren in de organisatie en anderzijds het doorprikken van systemen
in die organisatie.
\item De rechtstreekse stijl van ervaringsdeskundigen leidt tot botsingen
in die teams waarbinnen een cultuur heerst van verdoezelende collegialiteit.
\item De stagiair ervaringsdeskundige moet ook tijdens zijn stage nog voldoende
in contact komen met armoede om zijn eigen armoede-ervaring verder
te verruimen.
\end{itemize}
In het werken met ervaringsdeskundigen moet men tevens alert zijn
voor mogelijke \emph{valkuilen}, die te situeren zijn \emph{in de
tewerkstellende organisatie} zelf en te maken kunnen hebben met het
organisatorisch kader, de organisatiecultuur, de teamwerking of het
functioneren van de medewerkers in die organisatie. Belangrijke aandachtspunten
zijn:

\begin{itemize}
\item De hele organisatie moet er klaar voor zijn om een samenwerking met
ervaringsdeskundigen aan te gaan, en de medewerkers van de organisatie
moeten geïnformeerd zijn over de specifieke rol van een ervaringsdeskundige.
\item Alle betrokkenen moeten samen willen zoeken naar een zinvolle concretisering
van de rol van ervaringsdeskundige in die organisatie. In elk geval
kan de stagiair ervaringsdeskundige niet in de rol geduwd worden van
hulpje voor de hulpverlener. De ervaringsdeskundige moet ernstig genomen
worden in zijn rol van betekenisverlener.
\item De verwachtingen naar de stagiair ervaringsdeskundige moeten van bij
de start correct afgestemd worden op de specifieke eindtermen en leerdoelen
die verbonden zijn met het opleidingsjaar, waarin die bepaalde stageperiode
zich situeert. Bij een te laag verwachtingspatroon krijgt de stagiair
ervaringsdeskundige te weinig leerkansen. Bij te hoge verwachtingen
ontstaat stress bij de stagiair ervaringsdeskundige en ongeduld bij
de hulpverlener.
\item Er moet voldoende tijd vrijgemaakt worden voor dialoog om de meerwaarde
van een ervaringsdeskundige voor een organisatie daadwerkelijk te
kunnen benutten.
\item De hulpverlener mag niet vervallen in het gebruiken van hulpverleningsjargon
en moeilijke theoretische begrippen. In de praktijk ziet men wel eens
een dergelijke dynamiek ontstaan wanneer de hulpverlener zich in zijn
positie bedreigd voelt door de aanwezigheid van een ervaringsdeskundige.
\end{itemize}
Tenslotte moet men ook alert zijn voor een aantal \emph{valkuilen},
die in verband te brengen zijn met de \emph{levensgeschiedenis} van
de ervaringsdeskundige:

\begin{itemize}
\item De stagiair ervaringsdeskundige moet leren omgaan met positieve kritiek,
een gegeven dat voor veel ervaringsdeskundigen onbekend is en daardoor
bij hen wantrouwen kan wekken.
\item De stagiair ervaringsdeskundige moet leren omgaan met de onmacht rond
het onrecht in zijn eigen leven.
\item Aangezien ervaringsdeskundigen vaak een voorgeschiedenis hebben van
niet geloven in het eigen kunnen, bestaat het gevaar dat dit kwetsbaar
zelfvertrouwen onder druk komt te staan indien de tewerkstellende
organisatie grote twijfels heeft bij de functie van ervaringsdeskundige.
\item De ervaringsdeskundige kan geblokkeerd geraken in het durven nemen
van initiatief uit angst om fouten te maken of afgewezen te worden.
\item De ervaringsdeskundige moet leren verwittigen bij afwezigheid.
\end{itemize}
Vermits er voor een organisatie aan het aantrekken van een sta\-giair-er\-va\-rings\-des\-kun\-di\-ge
zowel positieve effecten als knelpunten en moeilijkheden kunnen vast
hangen, en vermits organisaties onderling erg van elkaar kunnen verschillen
in de manier waarop ze met deze cursisten omgaan, kan men uiteenlopende
reacties vaststellen bij organisaties waarin al enkele ervaringsdeskundigen
stage liepen.

Bij sommige organisaties lijkt het erop alsof het krediet dat ervaringsdeskundigen
genieten, stilaan opgebruikt geraakt. In andere organisaties ziet
men net de tegenovergestelde beweging. In dat geval geraakt de stagementor
steeds meer overtuigd van de meerwaarde die een ervaringsdeskundige
kan brengen. Men kan dan ook vaststellen hoe dit inzicht doorsijpelt
bij diens collega's en zelfs doordringt tot bij de andere functies
in die organisatie. In sommige gevallen kan men vaststellen dat een
organisatie zich pas bewust kan worden van de meerwaarde van een ervaringsdeskundige
vanuit een gemis. Pas nadat de cursist zijn stage beëindigd heeft,
en dus niet meer in de organisatie aanwezig is, begint men plots te
zien welke betekenis hij heeft gehad.


\subsection{Knelpunten in de beroepspraktijk}

Ervaringsdeskundigen worden in hun beroepspraktijk geconfronteerd
met een aantal knelpunten. Sommige van deze knelpunten vinden deels
hun oorsprong in de voorgeschiedenis van de cursisten. Diepe armoede
wordt niet opgelost op korte termijn. Dit betekent dat cursisten,
ondanks het feit dat ze al een heel verwerkingsproces hebben doorgemaakt,
toch nog zitten met allerlei zaken uit hun verleden waarmee ze het
moeilijk hebben.

Veel knelpunten hebben te maken met het feit dat de functie van ervaringsdeskundige
volledig nieuw is. Daardoor bestaat er op het werkveld nog geen doorleefde
behoefte aan ervaringsdeskundigen en moet men vaak overtuigingskracht
gebruiken om een organisatie ertoe te krijgen een cursist stagemogelijkheden
te bieden. Maar het effect is dan vaak dat de cursist een eerder minimale
bewegingsruimte krijgt en dat zijn handelen met argusogen wordt gevolgd.
Daarbij komt dat organisaties in de praktijk heel wat tijd blijken
te nemen om wat te groeien inzake kennis van en inzicht in de armoedeproblematiek.
Dit impliceert dat het behoorlijk wat tijd zal vergen alvorens in
het werkveld het nieuwe en onbekende van de functie van ervaringsdeskundige
enigszins weggewerkt zal zijn.

Om veranderingen in het werkveld ten gunste van een goede samenwerking
met ervaringsdeskundigen te bevorderen, is het nodig dat men uitdrukkelijk
durft te kijken naar knelpunten die zich stellen. Een beeld schetsen
van alle mogelijke knelpunten is echter onbegonnen werk. Vaak immers
ontstaat een knelpunt ten gevolge van een wisselwerking tussen gevoeligheden
die bij de cursist liggen en gevoeligheden die in de organisatie te
situeren zijn. Zo hebben sommige cursisten het bijvoorbeeld moeilijk
om zichzelf te begrenzen, zodat ze gemakkelijk over hun toeren draaien.
Wanneer deze cursisten in een werkcontext terecht komen, waarin men
geneigd is mensen te overbevragen, kan dit uitgroeien tot een ernstig
knelpunt.

Door dit samenspel kunnen knelpunten erg uiteenlopend van aard zijn.
Hierna belichten we enkele van de facetten die vaak in het spel zijn,
wanneer men in de praktijk op een knelpunt stoot.


\subsubsection{Cursisten in het defensief}

In sommige gevallen worden cursisten op de stageplaats geconfronteerd
met processen en dynamieken, die hen naar hun gevoel in het defensief
drukken. Een veel voorkomend voorbeeld van een dergelijke dynamiek
is het gebruik van vakjargon, waar de ervaringsdeskundige niet tegenop
kan. Naar aanleiding van dergelijke ervaringen gaan ervaringsdeskundigen
zich soms zelfs vragen stellen bij de kwaliteit van de opleiding.
{}``Is de opleiding wel écht volwaardig, wanneer blijkt dat je als
ervaringsdeskundige zo gemakkelijk met theoretische begrippen onder
de tafel kan gepraat worden?'' vraagt men zich dan soms af.

In elk geval zou het niet goed zijn indien men zich zou laten leiden
door dergelijke ervaringen om van de opleiding tot ervaringsdeskundige
een sterk theoretisch gekleurd geheel te maken. Het kan nooit de bedoeling
zijn om het praktijkgerichte karakter van de opleiding te verlaten.
In de opleiding kunnen de praktijkbegeleiders echter wel inspelen
op een concrete ervaring van een cursist die zich in het defensief
gedrukt gevoeld heeft tijdens zijn stage. Dit kan door op zoek te
gaan samen met de cursisten naar de betekenis van de begrippen, waarmee
ze in die concrete situatie volgens hun beleving de mond werden gesnoerd.
Men kan ook met cursisten uitzoeken op welke wijze ze op zoek kunnen
gaan naar de betekenis van voor hen onbekend vakjargon, zodat ze op
dit vlak weerbaarder worden.

In dit verband kan het zeker ook nuttig zijn om met cursisten iets
dieper in te gaan op de diverse facetten van een dergelijk probleem.
Soms gaan hulpverleners inderdaad jargon gebruiken in een beschermende
reflex met als doel het afschermen van de eigen positie. Maar vaak
wordt jargon uit gewoonte gebruikt en is het helemaal niet de bedoeling
de ervaringsdeskundige daarmee monddood te maken. Trouwens, ook ervaringsdeskundigen
hebben zo hun eigen jargon. Daarenboven hoeft men zich als ervaringsdeskundige
helemaal niet buitenspel te laten zetten doordat iemand vakjargon
gebruikt. Als ervaringsdeskundige kan men ook gewoon vragen om zich
een bepaalde term, die men niet begrijpt, te laten uitleggen.


\subsubsection{Kwaadheid}

Tijdens hun stage kampen cursisten nog geregeld met behoorlijk wat
kwaadheid, weerstand en wantrouwen tegenover de hulpverlening. Deze
gevoelens zijn te verklaren vanuit de armoedegeschiedenis van de cursist.
Indien deze zijn gevoelens meeneemt naar de stageplaats, is het evident
dat men dit daar gaat merken. Soms gaat men dan op een analoge manier
reageren. Tegenover een cursist met stekels komt dan een organisatie
te staan, die ook zijn stekels opzet. Dit maakt het proces van zoeken
naar wederzijdse betrouwbaarheid uiteraard niet eenvoudig. Toch merkt
men dat cursisten kunnen groeien in het opbouwen van vertrouwen in
de hulpverlener, in het ontwikkelen van vertrouwen in zichzelf en
in het verwerven van vertrouwen in hun mogelijkheden om nieuwe situaties
aan te kunnen.

Maar daarvoor is het noodzakelijk dat de kwaadheid van de cursist
in de opleiding naar buiten kan komen. Eerst moet die kwaadheid ruimte
en erkenning krijgen, alvorens ze een plaats kan krijgen. Wanneer
ze een plaats gekregen heeft, is de kans minder groot dat ze op de
stageplaats nog belemmerend zal werken bij het aangaan van een samenwerkingsrelatie
op basis van vertrouwen. Maar in een opleiding zit men soms met de
druk dat men vooruit moet, waardoor het voor sommige cursisten te
vlug gaat en ze onvoldoende de tijd krijgen om aan hun gevoelens van
kwaadheid te werken, zodat ze naar de praktijkplaats meegenomen worden.

Erkenning geven aan die kwaadheid gebeurt vooral door te erkennen
dat ze afkomstig is vanuit al de pijn die men heeft doorgemaakt. Door
in die gevoelens erkend te worden, ontstaat de ruimte om ze te gaan
onderzoeken. Via dit onderzoek kan men de vrijheid verwerven om ruimer
te gaan kijken.

Het proces van erkenning geven vertrekt dus vanuit de gevoelens van
pijn die bij de cursist zitten en van de concrete oorsprong van die
pijn, zoals dat voor die cursist het geval is. Die oorsprong kan erg
verschillend zijn. Ze kan teruggaan naar het doorknippen van de roots,
waardoor men is blijven zitten met onvervulde verlangens. Ze kan ook
zijn oorsprong vinden in de beleving dat de samenleving je heeft laten
stikken en niets voor je over heeft gehad. Maar wat ook de oorsprong
mag zijn, het vertrekpunt blijft daar waar de pijn zit.

Het heeft zijn belang dat dit proces van erkenning geven zoveel mogelijk
in de opleidingsgroep plaats vindt. Wie zijn gevoelens van pijn en
kwaadheid in de groep kan brengen, kan van anderen erkenning krijgen,
kan getroost worden, en krijgt de ruimte om zijn gevoelens een zinvolle
plaats te geven. Soms krijgen cursisten als individueel werkpunt de
opdracht om naar hun eigen gevoelens te kijken, omdat er te weinig
tijd rest om hieraan in groep aandacht te besteden. Maar in feite
is een dergelijke opdracht zeer moeilijk te volbrengen en is ze dus
meestal weinig helend. In groep rond deze gevoelens werken is niet
enkel voor de betrokkene veel constructiever, het is ook voor de medecursisten
veel verrijkender. Ook zij leren dan dat men uiting kan geven aan
wat van binnen zit en kunnen zien tot welk resultaat dit kan leiden.
Hierdoor kunnen ook andere cursisten de durf vinden om de eigen pijn
en kwaadheid te tonen, want vaak staat daar een rem op.

Wanneer blijkt dat een cursist tijdens de stage nog kampt met gevoelens
van kwaadheid, weerstand en wantrouwen tegenover de hulpverlener,
is het dus belangrijk dat de stageplaats en de opleiding hierrond
kunnen samenwerken, zodat maximaal gebruik gemaakt kan worden van
de mogelijkheden die in de opleiding voorhanden zijn om hieraan alsnog
in groep te werken.


\subsubsection{Leerkansen}

Zowel cursisten als stageplaatsen kunnen onderling erg verschillen.
Of een bepaalde stageplaats voor een bepaalde cursist effectieve leerkansen
kan bieden, zal dan vaak afhankelijk zijn van de wisselwerking tussen
cursist en stageplaats. Sterk op zijn benen staan is bijvoorbeeld
voor het vak van ervaringsdeskundige van groot belang. Hiertoe moet
de cursist een geloof in de eigen mogelijkheden ontwikkelen. Dit is
een proces dat zich in belangrijke mate afspeelt in de cursistengroep.
Cursisten ontlenen het geloof in hun eigenwaarde aan de andere cursisten
uit de groep en aan de ondersteuning die ze van hen ervaren. Sommigen
zijn op het vlak van het ontwikkelen van een gevoel van eigenwaarde
al ver gevorderd als ze op stage vertrekken. Anderen hebben meer tijd
nodig om dit proces te gaan. Wie nog niet zo sterk staat, heeft nog
meer behoefte aan ondersteuning rond het begrijpen en plaatsen van
situaties die zich voordoen, en heeft tijd nodig om te kunnen stilstaan
bij de mogelijke of effectieve eigen rol in die situaties.

Sommige stageplaatsen slagen er in een dergelijk geval in de cursist
mee te nemen in een leerproces. Andere stageplaatsen slagen er moeilijker
in hun verwachtingen naar de cursist bij te stellen of op het gepaste
moment meer tijd voor een intensere begeleiding van de cursist uit
te trekken, zodat in de praktijk diens leerruimte ingeperkt wordt.
Meestal heeft dit dan te maken met het feit dat de praktijk nog onvoldoende
klaar is voor de komst van ervaringsdeskundigen. Men heeft dan wel
de intentie om te investeren in het leerproces van de ervaringsdeskundige,
maar maakt er in de praktijk te weinig tijd voor. Een enkele keer
liggen er ook minder nobele bedoelingen aan ten grondslag en heeft
de praktijkplaats gedacht er om strategische redenen goed aan te doen
een cursist-ervaringsdeskundige binnen te halen, zonder dat ze bereid
is om er ook zelf een inspanning tegenover te stellen. Soms verkijken
de praktijkplaatsen zich wat op de groei van de cursist en verlangen
ze voortdurend uiterlijk waarneembare tekenen te zien die aantonen
dat de cursist vorderingen maakt. Toch zijn er ook momenten, waarop
er zich bij de cursist een proces van innerlijke verdieping afspeelt,
terwijl er blijkbaar uiterlijk sprake is van een periode van leerstilstand.


\subsubsection{Van onmacht naar macht}

Als personen die in armoede leven hebben cursisten gedurende heel
hun leven nog nooit een plaats gekregen in de samenleving. In hun
functie als ervaringsdeskundige krijgen cursisten daarentegen wel
erkenning. Bij sommige cursisten heeft dit het effect dat ze naar
het andere uiterste doorslaan: ze zien zichzelf niet langer als niemand,
maar wel als iemand die boven de andere staat.

Een mogelijke verklaring hiervoor is het feit dat men heel zijn leven
reeds onderaan gestaan heeft in relaties, aangezien men niets betekende.
Nu men eindelijk wel iemand is en erkenning krijgt, denkt men dat
men dit slechts kan waar maken door in de relatie boven de andere
te gaan staan. Tenslotte is dit het relatiepatroon dat men steeds
gekend heeft. Een andere verklaring kan zijn dat men zich tracht te
revancheren voor al het onrecht dat men werd aangedaan en voor het
feit dat men in zijn onderdrukte positie steeds heeft moeten zwijgen.

Het is belangrijk om in de opleiding systematisch aandacht te besteden
aan het feit dat dit fenomeen zich kan voordoen. Indien het zich in
de opleiding zelf of in de stageperiode voordoet is de situatie relatief
comfortabel. Dan kan men de cursist er op wijzen en kan ermee gewerkt
worden. Men kan het gedrag dan spiegelen en het trachten inzichtelijk
te maken. Men kan de cursist ook korte opdrachten geven. De cursist
enkel attent maken op het fenomeen is meestal onvoldoende. De cursist
verwerft dan niet echt inzicht in zijn gedrag en zal het eerder beleven
alsof men hem iets terug wil ontnemen wat hij nog maar net verworven
heeft, namelijk zijn recht van spreken.

Bij sommige cursisten doet dit fenomeen zich gedurende de hele opleiding
niet voor. En toch kan het dan gebeuren dat de betrokkene er nadien,
in zijn functie van opgeleide ervaringsdeskundige, mee te maken krijgt.
Dit houdt dan verband met het feit dat die persoon zich pas de ruimte
kon geven om zich te manifesteren op het ogenblik dat hij zichzelf
ook als een volwaardige werknemer kon beschouwen, wat uiteraard nog
niet het geval was zolang hij enkel stage liep. Er zijn dus ook ervaringsdeskundigen
die geconfronteerd worden met de noodzaak om te leren omgaan met onmacht
en het hanteren van macht als ze reeds afgestudeerd zijn. Zeker voor
die personen is het belangrijk dat ze tijdens hun opleiding over het
fenomeen gehoord hebben en er medecursisten hebben mee zien oefenen.


\subsection{Betaalde stages}

Vanuit een opleidingsperspectief moet men stellen dat een stage bij
voorkeur onbetaald is, aangezien dit een onafhankelijke leerroute
bevordert. De realiteit toont echter aan dat dit voor een aantal cursisten
op financiële gronden zo goed als onhaalbaar is. Veel cursisten bevinden
zich in benarde financiële situaties en voor geen enkele cursist is
het volgen van de opleiding tot ervaringsdeskundige op financieel
vlak gemakkelijk. Voor een aantal onder hen is het zelfs in die mate
problematisch, dat ze genoodzaakt zijn de opleiding stop te zetten,
indien ze geen bijkomende financiële middelen kunnen verwerven. De
nood aan een structurele opleidingsbeurs, waarvan de cursist-ervaringsdeskundige
gedurende zijn hele opleidingstraject moet kunnen genieten, is overduidelijk.

In afwachting dat een dergelijke substantiële opleidingsbeurs werkelijkheid
wordt voor alle cursisten, is De Link op zoek gegaan naar tussentijdse
oplossingen voor dit prangende probleem, onder meer in de vorm van
betaalde stages in het kader van de sociale maribeloperatie of in
de context van het Sociaal Impulsfonds.

Onder impuls van het kabinet van de Minister van Welzijn werden zodoende
op 1 september 2001 in het opbouwwerk drie betaalde stageplaatsen
gecreëerd voor ervaringsdeskundigen in opleiding. Nadien kwamen ook
nog betaalde stageplaatsen ter beschikking bij De Link zelf, in het
algemeen welzijnswerk en bij de VDAB. Toen de betrokken cursisten
afstudeerden, werden de vernoemde stageplaatsen voor de betrokkenen
volwaardige tewerkstellingsplaatsen, maar meteen verdween de mogelijkheid
voor nieuwe cursisten om in die instellingen een betaalde stage te
lopen.

Hoewel zich nog af en toe de mogelijkheid aandiende om een cursist
een betaalde stage te laten lopen, is men er toch nooit in geslaagd
om voor alle cursisten te voorzien in die mogelijkheid om op die manier
tegemoet te komen aan de hierboven geschetste problematiek. Dit gegeven
zorgt voor onderlinge spanningen in de cursistengroep en heeft tot
gevolg dat sommige onbezoldigde stagiairs hun situatie als nog prangender
gaan ervaren.

Vanuit structureel oogpunt bekeken is een betaalde stage, in tegenstelling
tot een opleidingsbeurs, geen goede oplossing voor de precaire financiële
situatie van cursisten in de opleiding tot ervaringsdeskundige. Bij
een betaalde stage merkt men dat de leerkansen van cursisten behoorlijk
ingeperkt worden. Van een betaalde werkkracht verwacht een werkgever
immers een volwaardig rendement.


\section{De opleiding en de groei van cursisten}

De opleiding tot ervaringsdeskundige heeft bij de start een heel uitgesproken
persoonsgericht karakter. De levensverhalen zijn daarom noodzakelijkerwijs
het eerste vak van de opleiding. Nadien neemt het persoonsgerichte
gehalte van de opleiding duidelijk af, hoewel dit gehalte gedurende
de hele opleiding hoog blijft, wanneer men ze vergelijkt met de meeste
andere opleidingen.

Het is dan ook niet vreemd te stellen dat de opleiding belangrijke
effecten heeft op de persoonlijke groei van cursisten. Omdat het persoonsgerichte
gehalte in het eerste jaar het hoogst ligt, besteedden we ook daar
reeds, meer bepaald in paragraaf \ref{persoonlijke-groei} op pagina
\pageref{persoonlijke-groei} aandacht aan de betekenis van dat eerste
jaar voor de persoonlijke groei van de cursisten. Hier beperken we
ons tot enkele van de meest markante effecten van de hele opleiding
voor de persoonlijke groei van de cursisten.

Elke cursist die doorheen de selectie en het basisjaar geraakt, is
hoe dan ook een persoon met een \emph{grote kracht}. Toch ziet men
dat de opvolgingsjaren van de opleiding die kracht aanzienlijk versterken,
in die zin dat cursisten veel beter in staat zijn hun kracht te kanaliseren,
zodat ze veel effectiever wordt.

Een aantal cursisten weet bij het begin van de opleiding reeds redelijk
goed voor zichzelf op te komen. Maar vaak doen ze dat  op een minder
aanvaarde manier. Op het einde van de opleiding merkt men dat cursisten
geleerd hebben om op een aanvaardbare manier voor zichzelf op te komen,
zodat men kan stellen dat cursisten tijdens de opvolgingsjaren een
belangrijke groei doormaken inzake goede \emph{assertiviteit}, die
maatschappelijk gewaardeerd wordt.

Onder invloed van de opleiding verhoogt het niveau van \emph{zelfkennis}
en \emph{zelfredzaamheid} van cursisten aanzienlijk. Waar men in het
begin van de opleiding soms ziet dat een cursist niet over de vereiste
zelfredzaamheid beschikt om op eigen kracht met het openbaar vervoer
de opleidingslokatie te bereiken, is het helemaal niet vreemd om diezelfde
cursist aan het einde van de opleiding vlot te zien uitzoeken hoe
hij met het openbaar toch tot in één van de verste uithoeken van het
land kan geraken, bijvoorbeeld om als ervaringsdeskundige op een vormingsmoment
of op een studiedag informatie te geven over de betekenis van de missing
link in de armoedeproblematiek.


\section{\label{persoonlijke-levenssfeer}De opleiding en de persoonlijke
levenssfeer}

Hoewel de opleiding tot ervaringsdeskundige een opleiding is, gericht
op een professionele functie, merkt men toch dat ze ook een aanzienlijke
invloed heeft op de persoonlijke levenssfeer van de cursisten en op
hun nabije relaties. Onder meer is het feit dat ervaringskennis het
belangrijkste werkinstrument is van de ervaringsdeskundige hieraan
niet vreemd.


\subsection{Effecten}

Bij de start en tijdens de opleiding wordt geregeld aan cursisten
gezegd dat het bij momenten moeilijk kan worden. Er wordt met hen
ook gepraat over het feit dat ze onder invloed van de opleiding zullen
veranderen. Maar wat dit echt inhoudt, wat dit in zijn concreetheid
betekent, kan men zich als cursist niet voorstellen. Men kan als cursist
niet goed inschatten wat de opleiding allemaal teweeg kan brengen
bij zichzelf en in zijn relaties tot zijn gezin en tot de buitenwereld.

\begin{quote}
{}``Het enige waarbij ik me enigszins iets concreets kon voorstellen,
was het feit dat ik nu eens voor mezelf zou mogen opkomen.''
\end{quote}
Dat de effecten van de opleiding ook sterk door de partner en de kinderen
gevoeld zullen worden, valt vooraf door de cursist moeilijk in te
schatten. En zeker van de diepgang ervan kan men zich moeilijk een
concreet beeld vormen. Voor de omgeving van de cursist kunnen de waargenomen
veranderingen in sommige gevallen moeilijk te begrijpen zijn en niet
eenvoudig om ermee om te gaan.

\begin{quote}
{}``Als je partner je dan bij het einde van de opleiding zegt: `Dit
had best wel niet nog één of twee jaren langer geduurd, want dan weet
ik niet of ik het wel had kunnen volhouden,' kan je mond open vallen
van verbazing.''
\end{quote}
Het feit dat de persoonlijke levenssfeer van cursisten niet volledig
los staat van de opleiding die ze volgen, is niet uniek voor de opleiding
tot ervaringsdeskundige. Evenmin uniek is dat men moeilijkheden kan
ondervinden om in het eigen leven toe te passen wat men in een opleiding
leerde, zeker waar het menselijke relaties betreft. Ook hulpverleners
slagen er bijvoorbeeld lang niet altijd in de inzichten uit hun eigen
vakgebied ook in de persoonlijke omgang waar te maken. Maar eigenlijk
wordt dit van hen ook niet verwacht: beroepsbekwaamheid en persoonlijke
levenssfeer worden gezien als twee onderscheiden zaken. Voor gezinnen
in armoede is de maatschappelijke context echter vaak aanzienlijk
anders, in die zin dat enerzijds de buitenwereld, onder meer de hulpverlening,
er vaak veel dichter op zit en ook veel sneller geneigd is erin in
te grijpen, en dat ze anderzijds, in tegenstelling tot gezinnen uit
de middenklasse, meestal over onvoldoende financiële mogelijkheden
beschikken om wat afstand te kunnen nemen als de spanningen in het
gezin te hoog oplopen.

Hoe dan ook is het voor de opleiding tot ervaringsdeskundige opvallend
dat de cursisten tijdens die opleiding een ontzettend grote evolutie
doormaken. Het sterkst is dit het geval in het basisjaar. Het unieke
zit hem dan vooral in het feit dat de veranderingen zich voltrekken
binnen een zeer korte tijdspanne.


\subsubsection{Cursisten}


\paragraph{Groei}

De opleiding zet bij de cursist een groeiproces in gang. Dit beperkt
zich uiteraard niet tot de lessen. De cursist neemt deze verandering
ook mee naar huis. Wanneer een cursist nieuwe facetten leert kennen
van zichzelf en bij zichzelf nieuwe mogelijkheden ontdekt, kan dit
leiden tot een bewuste keuze voor verandering: {}``Ik heb gekozen
dat ik niet meer wil zijn, zoals ik vroeger was.''

Door de groei die door de opleiding wordt gestimuleerd leert men van
zichzelf nieuwe facetten ontdekken. Daarmee gaat men aan de slag,
ook in de persoonlijke levenssfeer. Aanvankelijk is dit vooral een
experimenteren, een zoeken naar de juiste toon en intensiteit. Gezinsleden
krijgen in die experimenteerfase tegen wil en dank de rol van proefkonijn.
Experimenteren betekent immers ook de grenzen aftasten en overdrijven,
hetgeen op zijn minst lastig is voor wie dit moet ondergaan.

Niet enkel experimenteren hoort typisch thuis bij nieuwe verworvenheden
en groei. Groeien betekent ook dat men moet afscheid nemen van vroegere
denkbeelden en patronen. Cursisten stellen vast dat dit zeer moeilijk
is. Het terugvallen op oude patronen doet zich herhaalde malen voor,
zelfs al voelt men zich helemaal niet goed bij deze oude patronen.
Maar vermits de nieuwe verworvenheden vreemd en onbekend zijn, en
de oude patronen daarentegen vertrouwd aandoen, kunnen deze laatste
de cursist ondanks alles toch een geruststellend gevoel geven. Cursisten
ervaren dit alsof er bij henzelf een grote loyaliteit blijft bestaan
tegenover hun vroegere opvattingen en attitudes, tegenover de gevoelens,
waarden en normen van vroeger.


\paragraph{Verwerking}

Het proces van verwerken van de eigen armoede-ervaringen kan de cursist
op sommige momenten erg in beslag nemen. Het wordt dan als behoorlijk
zwaar ervaren.

Hiervoor zoeken cursisten onder meer een verklaring in het feit dat
veel personen die in armoede leven ten gevolge van hun persoonlijke
levensgeschiedenis niet hebben geleerd om op een adequate manier grenzen
te stellen. Daardoor kunnen cursisten geneigd zijn om steeds maar
dieper te blijven graven in zichzelf en in de eigen geschiedenis.
Daardoor kan ook buiten de opleidingstijd het hoofd van de cursist
vol blijven zitten met allerlei gedachten, waardoor het dan de cursist
moeilijk kan vallen om nog eens een moment te vinden waarop hij tot
rust kan komen en gewoon kan genieten. De cursist kan dan het gevoel
krijgen dat het terug naar boven halen van stukken uit de eigen geschiedenis
een proces is dat maar blijft duren en nooit meer ophoudt, terwijl
het in zijn hoofd zorgt voor een grote warboel.


\paragraph{Eigenwaarde}

Een van de belangrijkste veranderingen die de meeste cursisten doormaken
is het ontdekken van de eigen waarde. Tegen de achtergrond van een
hele geschiedenis vol onmacht, leren ze in de opleiding inzien dat
ook zij iemand zijn, dat ook zij erbij horen. Leren omgaan met deze
nieuwe inzichten vraagt tijd, en slechts langzaam kan daarin een zeker
evenwicht gevonden worden. Maar aanvankelijk verloopt het toepassen
van deze nieuwe inzichten lang niet perfect, zoals bij die cursist
die enthousiast kwam vertellen dat hij dankzij de opleiding voor het
eerst sinds lang opnieuw met zijn moeder had gepraat. Maar op de vraag
hoe zijn moeder het stelde, bleef hij het antwoord schuldig. Plots
besefte hij dat het hele gesprek een lange monoloog van hemzelf was
geweest, en dat hij vergeten was in het gesprek ruimte te maken om
ook te luisteren naar zijn moeder.

Ook het feit dat nogal wat cursisten in de loop van de opleiding meerdere
keren afwezig zijn wegens ziekte heeft ten dele te maken met het ontdekken
van de eigen waarde, waardoor de cursist eindelijk zijn eigen lichaam
de toestemming kan geven om ziek te zijn. Wanneer men dit over het
hoofd ziet, zal men al vlug geneigd zijn om het ziekteverzuim misschien
ten onrechte vooral toe te schrijven aan de zwaarte van de opleiding
of aan de zwakkere gezondheidstoestand van personen die in armoede
leven.


\paragraph{Referentiekaders}

Cursisten blijken vanuit de opleiding heel wat kennis en inzichten
mee te nemen, die ook in hun persoonlijke levenssfeer relevant kunnen
zijn en die ze daar trachten toe te passen.

Maar toch slagen ze er vaak niet in. Gedragspatronen inzake huishouding,
de communicatie met de partner, de omgang met de kinderen, geldbeheer
en gezinsadministratie kunnen blijkbaar niet zo maar worden omgegooid.
En nochtans is die verwachting er wel bij de ervaringsdeskundige zelf
en ook bij diens gezinsleden, a fortiori omdat het tenslotte om een
opleiding tot ervaringsdeskundige gaat. Bij de cursist kan dit een
gevoel van mislukking doen ontstaan, omdat hij er niet in slaagt te
voldoen aan de verwachtingen. Het kan ook aanleiding geven tot schuldgevoelens
omdat hij zich door dit mislukken tekort voelt schieten.

Soms lukt het wel om thuis een inzicht uit de opleiding toe te passen,
maar geeft het niet de verwachte resultaten. Zo kan de cursist bijvoorbeeld
in de opvoeding van de kinderen het inzicht trachten toe te passen
dat het ongezond is om veel suiker te gebruiken en dat het af te raden
valt om tussen de maaltijden in veel zoetigheden te eten. Indien de
kinderen hiertegen echter in de reactie gaan, en misschien net het
tegenovergestelde gedrag gaan stellen, kan dit voor cursisten erg
verwarrend zijn.

Door de opleiding leren cursisten vaak ook de relatie met de eigen
ouders en met de eigen kinderen beter te begrijpen. Soms stelt dit
hen in staat om een andere houding aan te nemen, die hen meer voldoening
schenkt.

\begin{quote}
{}``Sinds ik door de opleiding leren zien heb dat het misschien beter
is om niet te blijven hollen achter mijn dochter, merk ik kleine signalen
van een begin van toenadering van haar kant uit.''
\end{quote}
Nieuwe kennis en inzichten laten de cursist toe om in zijn privésituatie
bepaalde zaken te zien, die hij voorheen niet opmerkte. De cursist
kan ook bepaalde dingen die voorheen niet problematisch leken, nu
meer als een probleem gaan beschouwen. Maar voor de cursist is het
dan niet vanzelfsprekend om ten aanzien van die voor hem nieuwe situaties
te kunnen inschatten welke problemen echt een alarmerend karakter
dreigen te krijgen. Wanneer een probleem echt een probleem is kan
men immers maar leren doordat men spiegels krijgt voorgehouden. Nieuwe
kennis en nieuwe inzichten vragen dus ook om aangepaste referentiekaders,
vooraleer ze werkzaam worden. Om deze nieuwe referentiekaders te kunnen
ontwikkelen heeft de cursist tijd nodig.

In de opleiding krijgt de cursist referentiekaders aangereikt om anderen
te begrijpen. Deze kaders kunnen soms ook behulpzaam zijn om de eigen
partner beter te begrijpen. Beter begrijpen impliceert niet noodzakelijk
er ook meer mee kunnen doen. In dat geval kunnen een beter begrip
en het feit dat de opleiding leert te ontschuldigen een belemmering
gaan vormen voor het uiting geven aan de eigen gevoelens. Door de
opleiding leert men bijvoorbeeld dat zich kwaad maken en uitvliegen
wonden kunnen slaan, voor zover met die kwaadheid verder niets meer
gedaan wordt. Een bekommernis om wonden te vermijden kan dan de aanleiding
zijn om niet langer nog zijn gevoelens te uiten, maar om zich eerder
een houding van koele kikker te gaan aanmeten. Zo een voorbeeld illustreert
dat het niet vanzelfsprekend is dat men erin slaagt de inzichten uit
de opleiding ook in de privésfeer toe te passen. Vaak wordt het slechts
mogelijk voor de cursist om in het privéleven een proces van verandering
op te starten, indien hij zichzelf de toelating kan geven om niet
meer steeds perfect te moeten zijn.


\paragraph{Verantwoordelijkheden in het gezin}

Het gezinsleven is voor veel vrouwen die in armoede leven een voltijdse
bezigheid. Door aan de opleiding tot ervaringsdeskundige te beginnen,
krijgen ze er nog een extra taak buitenshuis bij. Hierdoor komen ze
in een andere relatie tot hun gezin te staan: ze zitten er minder
dicht op. Daardoor kan de cursiste het gevoel krijgen dat er haar
een aantal zaken uit haar gezin ontgaan. Dit gevoel kan tijdens vakantieperiodes
bevestigd en versterkt worden, omdat de cursiste dan opnieuw dichter
op het gezin betrokken kan zijn. Maar na de vakantie moet die dichte
betrokkenheid noodzakelijkerwijs terug vervagen. Dit kan door de cursiste
beleefd worden als haar gezin in de steek laten, tekortschieten in
haar verplichtingen tegenover haar gezin. Deze problematiek kan aanleiding
geven tot diepe schuldgevoelens bij de cursiste.

Bij een te hoge belasting en een te grote emotionele uitputting, die
daarvan het gevolg kan zijn, kan de cursiste zich gedwongen voelen
keuzes te maken en sommige persoonlijke relaties af te bouwen of op
een lager pitje te zetten, omdat de resterende emotionele ruimte en
kracht nog slechts erg beperkt zijn. Wanneer een dergelijke situatie
zich voordoet, moet dit zeer ernstig genomen worden. Dit is een signaal
voor het feit dat roofbouw wordt gepleegd.


\paragraph{Openheid}

Door het feit dat de opleiding cursisten stimuleert om naar zichzelf
en het eigen verleden te kijken en dit een betekenis te geven, en
door het feit dat met het oog hierop cursisten tijdens de opleiding
worden gestimuleerd om aspecten van het eigen levensverhaal in de
groep te brengen, ontwikkelen veel cursisten een grotere openheid
betreffende zichzelf. Cursisten ontwikkelen vaak de gewoonte om meer
te vertellen over zichzelf, ook tegen de partner.

\begin{quote}
{}``Ik heb ook geleerd dat we fouten mogen maken, maar dat we moeten
durven ervoor uit te komen en moeten willen eruit te leren. Dit heb
ik kunnen doorgeven aan mijn man en mijn dochter.''
\end{quote}

\paragraph{Mondigheid}

De cursist leert in de opleiding inzien dat het belangrijk is om voor
zijn mening uit te komen en aandacht te vragen voor zijn perspectief.
Een cursist gaat dus ook in zijn maatschappelijke omgang en in zijn
contacten met allerlei instanties in de samenleving er niet langer
het zwijgen toe doen. Dit ook nog op een tactische manier doen, lukt
echter niet steeds. Moeten leren om tactisch tewerk te gaan, wordt
door de cursist soms ervaren als opnieuw moeten kruipen, een voor
zichzelf vernederende gedragswijze, waartoe hij als arme maar al te
dikwijls werd genoodzaakt als hij moest aankloppen voor hulp.

De omgang met instanties blijft niet enkel daarom vaak moeizaam verlopen.
Het blijft immers dikwijls in essentie een opboksen tegen instituties.
En ook mensen zonder een armoedeverleden kunnen het moeilijk hebben
om ten aanzien van instituties gehoor te vinden voor het eigen perspectief.
Het verschil is dat instituties arme mensen vaak veel dichter op de
huid zitten en dat personen die in armoede leven vaak met veel meer
maatschappelijke instanties worden geconfronteerd. Beide elementen
maken het opboksen tegen instituties extra zwaar.


\paragraph{Schulddenken}

De hele voorgeschiedenis van mensen die in armoede leven draagt ertoe
bij dat ze zich een schulddenken eigen maken. Dit proces werd al in
gang gezet in de kinderjaren.

Als kind ervaarde de arme hoe de opvoeders in het tehuis of de leerkrachten
op school vaak hun eigen onmacht afschermden of hun eigen fouten trachtten
te verdoezelen door de schuld bij hem te leggen, telkens er iets fout
liep.

Verder taxeert de samenleving mensen in armoede steeds op wat ze niet
zijn, of niet kunnen, of niet goed doen. Ook deze omgang van de samenleving
met personen die in armoede leven, induceert op zijn beurt bij hen
nog meer schuld.

Vaak is een dergelijk schulddenken dermate geïnterioriseerd dat de
arme meent zelf de schuld te zijn van alles wat fout of moeilijk loopt.
En ook in zijn eigen gezin heeft deze dynamiek van schuldtoewijzing
zich soms geïnstalleerd: {}``Door jou is mijn leven al jaren verkort!''

In dit kader duikt de opleiding tot ervaringsdeskundige op en stimuleert
intense veranderingsprocessen bij de cursist. Verandering gaat gepaard
met zoeken, met onzekerheid, en dus ook met moeilijkheden. Wanneer
de cursist onder invloed van het schulddenken zichzelf gaat zien als
verantwoordelijk voor die moeilijkheden, kan dit voor hem erg verlammend
werken.


\subsubsection{Partner}

In de opleiding kijken cursisten naar de eigen geschiedenis en het
eigen functioneren. Ze gaan op zoek om de betekenis ervan beter te
begrijpen. Cursisten leren daarenboven de geschiedenis van andere
mensen in armoede kennen, begrijpen en aanvoelen. Deze ontwikkelende
vaardigheden kunnen tot effect hebben dat de cursist ook de eigen
partner beter gaat aanvoelen en begrijpen. Soms kan dit positief worden
gewaardeerd. Maar indien de verwachting overheerst dat iemand die
een opleiding tot ervaringsdeskundige volgt, ook automatisch een deskundige
wordt in de omgang met zijn kinderen en zijn partner, dan zal het
voor de cursist totaal onmogelijk worden om op een bevredigende wijze
aan die verwachting te voldoen.

Voor partners is het zichtbaar dat cursisten tijdens de opleiding
groeien en veranderen. Cursisten nemen deze groei en die veranderingen
uiteraard ook mee naar huis. Maar het is voor de partner niet steeds
gemakkelijk om ermee overweg te kunnen. Ze kunnen dit ervaren alsof
de cursist onder invloed van de opleiding uitgroeit tot een andere
persoonlijkheid, met wie ze een ander soort relatie moeten trachten
te vinden.

Soms gaat de cursist, misschien niet echt bewust, ook verwachten dat
zijn partner dezelfde evolutie doormaakt. Maar de partner kan ook
zelf een eigen groei- en veranderingsproces doormaken, zodat de combinatie
van beide veranderingsprocessen wel heel veel aanpassing vergt. Zo
veel verandering kan wel eens aanleiding geven tot chaotische toestanden.

Onder invloed van de opleiding kan de cursist ook een andere kijk
krijgen op zijn partnerrelatie en tot het besef komen dat er tot dan
in zijn relatie een aantal elementen fout hebben gezeten. En inderdaad,
door de opleiding heeft men bepaalde zaken leren zien, die men voordien
niet opmerkte. Maar in zijn eigen gezin, waarin men zelf betrokken
partij is, blijkt het allemaal anders uit te draaien. Zien dat er
zaken in de relatie met de partner of de kinderen niet goed lopen,
en er toch niet in slagen ze in de gewenste zin om te buigen, werkt
erg frustrerend. In de opleiding merkt men dan ook geregeld dat cursisten
gebukt gaan onder de last van de grote zorgen die ze zich in verband
met hun gezinsleven maken.

Hoe dan ook zullen cursisten op hun omgeving een beroep doen om steun
te vinden en de opleiding te kunnen volhouden. Zo kan de opleiding
ook bij de partner van de cursist een extra last leggen. Op sommige
momenten komt de cursist immers naar huis met spanningen uit de opleiding
of met pas terug naar boven gekomen gevoelens van pijn, verdriet en
kwaadheid. Hoewel die in de opleiding zorgvuldig worden opgevangen,
belet dit niet dat ook de partner met deze gemoedstoestand geconfronteerd
wordt en er een houding tegenover moet zoeken. Over het algemeen doen
cursisten vaak op hun partner een beroep om het verhaal te kunnen
vertellen van wat er zich in de opleiding afspeelt. Als cursist merkt
men niet steeds dat dit voor de partner een extra belasting kan betekenen,
omdat men onder invloed van de opleiding vooral met zichzelf bezig
is. Indien op dat ogenblik de partner van de cursist ook zelf onder
spanning staat, kan dit leiden tot een botsing omdat er niemand meer
rest die nog over een buffer beschikt en die spanningen kan opvangen
en ontladen.

Soms doet de partner ook pogingen om de veranderingen bij de cursist
af te remmen. Deze pogingen kunnen ingegeven zijn door een betrachting
van de partner om de cursist te beschermen tegen de zwaarte van de
opleiding. Voor partners valt het soms moeilijk te begrijpen dat cursisten
zich toch telkens opnieuw tot die zware opleiding aangetrokken voelen
en dat het groeiproces binnenin hen er hen als het ware toe dwingt
om door te gaan met de opleiding.

Anderzijds kan de groei die de cursist onder invloed van de opleiding
doormaakt tot effect hebben dat diens partner meer een beroep gaat
doen op zijn ondersteuning. De cursist kan dit als een erkenning ervaren,
maar het kan in zijn ogen ook zijn alsof hij naast de last van de
opleiding ook nog eens moet instaan voor het opvangen van zijn partner
en zo een extra last van de kant van zijn partner te dragen krijgt.


\subsubsection{Kinderen}

Cursisten worden soms geconfronteerd met klachten vanwege hun kinderen
dat ze veel minder beschikbaar zijn voor hen dan in de periode vooraleer
ze met de opleiding waren begonnen. Vooral jongere kinderen blijken
dit te ervaren als het moeilijkste effect van de opleiding. Een dergelijke
klacht verwijst dan naar het feit dat de cursist voordien, bijvoorbeeld
ten gevolge van werkloosheid, meer thuis bij de kinderen was.

Dit is een effect dat geen verband houdt met de inhoud of de eigenheid
van de opleiding, maar wel met het feit dat de cursist aan het volgen
van de opleiding een dagtaak heeft. Toch kan een dergelijke klacht
vanwege de kinderen zwaar aankomen bij de cursist, net omdat hij zich
zozeer inspant opdat zijn kinderen een betere toekomst zouden kunnen
hebben. Hoewel de keuze voor het volgen van de opleiding misschien
net heel sterk geïnspireerd werd door het verlangen naar een betere
toekomst voor de kinderen, kan die keuze voor de opleiding, en dus
voor de toekomst, daardoor toch eerder de indruk wekken dat hij van
de regen in de drup is terecht gekomen in plaats van een stap vooruit
te hebben gezet.

De wijze waarop de effecten van de opleiding worden ervaren en beleefd
door oudere kinderen kan heel verschillend zijn van de wijze waarop
jongere kinderen deze effecten voelen en beleven. Jongere kinderen
reageren, zoals gezegd, vooral op het feit dat cursisten niet zo veel
meer beschikbaar zijn voor hen dan voorheen.

Oudere kinderen zijn zich bewust van hoe het was alvorens de cursist
met de opleiding begon. Zij zien veranderingen optreden onder invloed
van de opleiding en kunnen zich ertegen verzetten. Zij kunnen cursisten
onder druk zetten om met de opleiding te stoppen. Soms kan dit zelfs
zo ver gaan dat ze de contacten verbreken. Anderzijds ziet men evengoed
de omgekeerde beweging ontstaan en gaan cursisten onder invloed van
de opleiding succesvolle inspanningen leveren om breuken in de relaties
met kinderen te herstellen

Oudere kinderen zijn met de cursist ook deelgenoot geweest van een
aantal ervaringen uit het verleden. Als cursist verwerkt men deze
ervaringen en de kinderen kunnen de veranderingen die dit teweeg brengt
bij de cursist ook opmerken. Als de kinderen zelf echter blijven zitten
met een onverwerkt verleden kan dit hen in verwarring brengen.


\subsubsection{Vrienden}

Wanneer cursisten onder invloed van de opleiding een persoonlijke
groei realiseren, voor zichzelf meer ruimte verwerven en stilaan over
meer keuzemogelijkheden gaan beschikken, worden ze vaak geconfronteerd
met een toenemende druk vanuit hun directe omgeving, vanwege vrienden
en mensen die heel dicht staan. 

\begin{quote}
{}``Ik ben zelf veel gegroeid dankzij de opleiding, maar mijn omgeving
niet. Mijn omgeving zegt: gij hoort niet meer bij ons.''
\end{quote}
Soms krijgen cursisten van hun vrienden het verwijt dat ze vervreemden
van hen.

\begin{quote}
{}``Gij weet niet meer wat het is om met de bus naar de Aldi om boodschappen
te moeten gaan.''
\end{quote}
Soms is er niet enkel sprake van een toegenomen spanning, maar haken
vroegere vrienden ook effectief af, waardoor het relatienetwerk van
de cursist tijdelijk verkleint.

\begin{quote}
{}``Al mijn oude vrienden zijn één voor één afgehaakt, maar er zijn
er nog geen nieuwe voor in de plaats gekomen.''
\end{quote}
Soms worden cursisten door hun vrienden met schuld beladen omdat ze
voor zichzelf en hun gezin zorgen en zetten deze vrienden cursisten
onder druk om ook hen te helpen.

In andere gevallen wordt op een meer positieve manier door de omgeving
een beroep gedaan op de kwaliteiten die de cursist in de opleiding
heeft kunnen ontwikkelen.

\begin{quote}
{}``Ik ben tijdens de opleiding veel meer betrokken geraakt op mijn
omgeving, maar nu ik binnenkort ga werken is het dringend nodig dat
ik eens alles in kaart breng en keuzes maak. Het wordt te veel voor
mij.''
\end{quote}

\subsection{Inkleuring}

De wijze waarop effecten beleefd worden kan mee bepaald worden door
de motivatie van waaruit de cursist de opleiding volgt of door de
context waarbinnen betekenis gegeven wordt aan bepaalde effecten.
Betekenissen kunnen ook wijzigen doorheen de tijd.


\subsubsection{Toekomst voor de kinderen}

Indien een betere toekomst voor de kinderen een belangrijke drijfveer
is voor de cursist, dan is de kans groot dat effecten van de opleiding
in belangrijke mate in dit kader zullen worden geplaatst en daaraan
een gevoelswaarde zullen ontlenen. De opleiding kan bijvoorbeeld het
perspectief bieden op tewerkstelling en dus een stabieler en hoger
inkomen voor het gezin in het vooruitzicht stellen, wat op zijn beurt
de kinderen uit het gezin betere kansen kan bieden.

Spanningen in het gezin, eventueel een breuk in de relatie, zullen
in een dergelijke context eerder als ongunstig gezien worden.

\begin{quote}
{}``Wat heb je eraan te investeren in de toekomst als je op het einde
van de rit geen thuis meer hebt voor je kinderen?''
\end{quote}
Anderzijds heeft de opleiding in functie van een betere toekomst voor
de kinderen ook positieve effecten te bieden.

\begin{quote}
{}``Nu ik dankzij de opleiding een baan heb, kan ik mijn kinderen
meer geven dan vroeger.''
\end{quote}

\subsubsection{Openheid}

Wanneer cursisten een grotere openheid ontwikkelen betreffende zichzelf
en de eigen geschiedenis, kan dit tot heel uiteenlopende effecten
leiden.

De partner van de cursist kan deze verandering ervaren als positief
en het gevoel hebben dichter naar de cursist toe te groeien en hem
beter te leren kennen. Deze positieve ervaringen kunnen zelfs tot
gevolg hebben dat ook de partner zelf een grotere openheid gaat ontwikkelen.

Diezelfde ontwikkeling kan net zo goed een negatieve kleur krijgen.
Dit is het geval wanneer de partner dit veranderend gedrag beleeft
als een aanwijzing voor de onbetrouwbaarheid van de cursist, gezien
het feit dat de cursist al die jaren zaken voor zijn partner verborgen
heeft gehouden, zelfs al gebeurde dat met de beste bedoelingen, bijvoorbeeld
om die partner niet te belasten met een erg zwaar verleden.


\subsubsection{Zelfbewuster}

Onder invloed van de opleiding gaan cursisten veelal een sterker zelfbewustzijn
ontwikkelen. Ook in de omgang met de kinderen kan dit tot uiting komen,
bijvoorbeeld onder de vorm van een meer consequente houding.

Kinderen kunnen dit als negatief ervaren. Ze worden geconfronteerd
met een ouder die minder onzeker blijkt en minder gemakkelijk te manipuleren
valt. Voor kinderen wordt het dan moeilijker om hun zin te krijgen.

Maar waar kinderen een dergelijke verandering aanvankelijk als negatief
ervaren, gaan ze er op termijn toch ook vaak de positieve kanten van
waarderen.


\subsection{Rol voor de opleiding}


\subsubsection{Naar cursisten}

Het verdient aanbeveling om vanuit de opleiding bewust om te gaan
met de effecten van de opleiding op de persoonlijke levenssfeer, niet
in het minst omdat de opleiding zelf immers bijdraagt tot het ontstaan
van een aantal specifieke ondersteuningsbehoeften terzake bij de cursist.
Nogal wat cursisten verlangen er bijvoorbeeld naar om te trachten
relaties met kinderen, die in het verleden fout zijn gelopen, opnieuw
te herstellen. Concreet hebben ze daarbij behoefte aan meer inzicht
in waar herstel mogelijk is en hoe je dit kan vertalen naar concrete
actie. Ook in verband met het feit dat vaardigheden zich zo moeilijk
laten aanpassen aan nieuw verworven inzichten voelen cursisten heel
wat frustratie en onmacht.

Een bewuste aanpak binnen de opleiding van deze vragen naar ondersteuning
kan een drietal elementen omvatten.

\begin{description}
\item [hulpverlening:]Vanuit de opleiding kunnen cursisten ondersteund
worden bij het zoeken naar gepaste hulpverlening. In dit verband is
het belangrijk te beseffen dat hulpverlening, die vanuit normerende
schema's vertrekt, weinig kansen op slagen biedt. Hulpverlening vanuit
een contextuele benadering wordt vaker als zinvol ervaren, omdat zowel
aandacht geschonken wordt aan de kwetsuren uit het verleden als aan
de aanwezige krachten en sterke kanten, zodat vanuit dit ganse plaatje
kan gezocht worden naar wat in de concrete situatie gedaan kan worden.
\item [bespreekbaar~maken~in~de~groep:]Het is van groot belang dat
in de opleiding geregeld met cursisten gepraat wordt over het feit
dat de opleiding effecten heeft die ook voelbaar zijn in de persoonlijke
levenssfeer, zodat dit thema bespreekbaar wordt gemaakt in de groep.
Samen met de cursisten kan dan besproken worden wat er bij hen precies
verandert, welke verwarring dat geeft, wie reeds wat geprobeerd heeft,
wat werkte en wat niet, wat eventueel nog geprobeerd zou kunnen worden,
enzovoort. Een ander belangrijk thema dat geregeld opnieuw met cursisten
in algemene termen moet besproken worden, is het feit dat cursisten
in hun eigen leefomgeving niet de functie van ervaringsdeskundige
kunnen vervullen. Zowel bij cursisten zelf als bij hun omgeving kan
hierover verwarring bestaan.
\item [specifieke~supervisie:]Over de invloed op het privéleven van de
opleiding tot ervaringsdeskundige kan ook specifieke supervisie gegeven
worden. In kleine groepjes kunnen cursisten dan met elkaar ervaringen
uitwisselen. Daarbij hoeft zeker niet enkel gefocust te worden op
het gemis, de knelpunten en de moeilijkheden. Vermits gewoontes en
vaardigheden zich vaak slechts op lange termijn wat laten bijstellen,
en aangezien de invloed op het privéleven zich ook na het einde van
de opleiding nog manifesteert, moeten deze supervisiegroepen zelfs
niet noodzakelijk beperkt blijven tot de opleidingsperiode alleen.
\end{description}
Behalve via het verstrekken van goede informatie kan de opleiding
ook een ondersteunende rol vervullen door bij de bevoegde instanties
te blijven ijveren voor het wegnemen van zoveel mogelijk bijkomende
belastende omstandigheden. Veel cursisten leven permanent in bestaansonzekerheid.
Vaak wordt die toestand zelfs acuter omdat de kansen om bij te klussen
tijdens de opleiding kleiner zijn. Een volwaardig inkomen in de vorm
van een opleidingsvergoeding kan bijvoorbeeld de globale druk, die
de opleiding met zich meebrengt, aanzienlijk milderen.

Sommige cursisten hebben meer tijd en ruimte nodig dan anderen om
alles wat in de opleiding op hen afkomt te verwerken, te integreren
en een plaats te geven. Soms hebben cursisten behoefte aan ruimte
om hierrond te kunnen werken en dingen uit te proberen, zonder dat
er nog eens de druk van de voortschrijdende opleiding bovenop komt.
Voor sommige cursisten zou het daarom een goede zaak zijn, mochten
ze de kans krijgen om de opleiding tijdelijk op te schorten om zich
uitsluitend te kunnen toeleggen op een fase van integreren onder de
begeleiding van de procesbegeleiders uit de opleiding. Maar personen
die in armoede leven beschikken meestal niet over de mogelijkheden
en de ruimte om een dergelijke integratiefase of een rustpauze in
te lassen, zodat dit in de huidige omstandigheden voor de meeste cursisten
een onhaalbare piste is.

Sommige cursisten kunnen in dit verband ook baat hebben bij een steunfiguur,
die een exclusief ondersteunende rol vervult, en niet de taak opneemt
om de cursist te confronteren, te spiegelen en te wijzen op leerpunten,
en daardoor druk legt op de cursist.

Toch hebben cursisten eveneens het recht om hun persoonlijke levenssfeer
gescheiden te houden van de opleiding. Indien de opleiding zich te
veel zou mengen in de privésfeer van cursisten, dan bestaat immers
het gevaar dat nogmaals een situatie gecreëerd wordt, die mensen in
armoede al zo vaak hebben meegemaakt. Zij worden namelijk al heel
vaak afhankelijk gemaakt. En daarom is het belangrijk dat minstens
de opleiding hen de ruimte, de vrijheid en de autonomie laat. In dit
verband is het belangrijk dat cursisten bij het afstuderen uiteindelijk
terecht moeten kunnen zeggen: {}``Ikzelf heb dit gerealiseerd. Ik
heb dit gepresteerd.''

Naast het gevaar van ongevraagde inmenging vanuit de opleiding bestaat
ook het gevaar dat de cursist het aanbrengen van privéproblemen ten
gevolge van de opleiding gebruikt als een vluchtmiddel om in een individueel
opvolgingsgesprek niet naar zichzelf te moeten kijken.


\subsubsection{Naar de omgeving van de cursist}

Het is eveneens belangrijk dat de omgeving van de cursist kan ondersteund
worden in verband met de effecten van de opleiding op de persoonlijke
levenssfeer. Goede informatie is ook hier erg zinvol.

Voor cursisten is het niet steeds eenvoudig om zelf het initiatief
te nemen en het thuis te hebben over de gevolgen van de opleiding
voor de omgeving van de cursist. Tenslotte is de opleidingsperiode
ook voor de cursist zelf een zware periode. Daarom is het gemakkelijker
wanneer er een externe aanleiding is om dit onderwerp ter sprake te
brengen. Een uitnodiging voor een gespreksavond voor de partners over
de effecten van de opleiding voor de cursisten en hun omgeving, kan
bijvoorbeeld reeds voldoende zijn om een opening te maken om dit thema
met de partner door te praten.

Cursisten vinden het belangrijk dat de partners vanuit de opleiding
ingelicht worden over het feit dat cursisten in de opleiding op korte
tijd heel veel leren, over de veranderingen die de opleiding kan teweeg
brengen, over het feit dat dit zwaar kan vallen voor cursisten, over
het feit dat partners cursisten daarin kunnen ondersteunen en over
het feit dat steun verlenen zinvoller kan zijn dan te trachten de
veranderingen af te remmen.


\section{Nazorg voor afstuderende cursisten}


\subsection{Eindigende groep}

Gedurende de opleiding is de cursistengroep vaak een heel hechte groep
geworden. Naar het einde van de opleiding ziet men dat deze groep
trekken begint te vertonen van een eindigende groep. Het is een manier
om afscheid nemen van de groep mogelijk te maken en om te kunnen terugkeren
naar de eigen situatie.

Men ziet cursisten zich dan meer terugtrekken op zichzelf, en vaak
ziet men de interne conflicten binnen de groep toenemen. Tijdens de
opleiding hebben cursisten de kans gekregen om hun persoonlijkheid
te ontwikkelen en zich als persoon bewuster te voelen. Het zich afzetten
tegen elkaar kan een manier zijn om zich als sterker geworden individu
te manifesteren. Maar tegelijk kunnen ook alle oude patronen van achterdocht
en wantrouwen terug uit de kast worden gehaald. En omdat de onderlinge
band heel sterk is, en de plek waarnaar ze terugkeren nog zoveel bekender
geworden is, maar daardoor ook zoveel moeilijker, kunnen de hoger
genoemde symptomen zich soms zeer sterk manifesteren.

Een ander facet van dit proces van afscheid nemen kan het zich afzetten
zijn tegen de opleiding en tegen de organisatie die ze inricht. Vooral
de figuur van de ervaringsdeskundige procesbegeleider kan daarbij
in het vizier komen. Dit heeft te maken met het feit dat hij gedurende
de opleiding onder meer als rolmodel heeft gefungeerd. Daarenboven
heeft de ervaringsdeskundige procesbegeleider in de opleiding de opdracht
de cursist te spiegelen en te confronteren met zichzelf, met zijn
gedragingen en houdingen. Confronteren heeft in de opleiding als functie
om cursisten te helpen om verder te kunnen met hun geschiedenis en
vooruit te geraken in hun proces. Op dat ogenblik kan de cursist dat
echter beleven als {}``wat doe je me aan? Jij wordt verondersteld
een steunfiguur te zijn voor mij in de opleiding, maar jij steunt
me helemaal niet.'' Tegelijk kan de cursist zich op dat ogenblik
nog onvoldoende sterk voelen om dit gevoel ook onder woorden te durven
brengen. Naar het einde van de opleiding toe, wanneer de cursist voldoende
is gegroeid, voelt hij zich voldoende sterk om zich hiertegen af te
kunnen zetten.


\subsection{Afronden}

Omdat cursisten gedurende meerdere jaren intens samengewerkt hebben
en elkaar ook veel van zichzelf gegeven hebben, hebben de meesten
bij het einde van de opleiding toch een sterk gevoel dat er nog nood
is aan het terug zien van elkaar, aan afscheid nemen en afronden.
Daarom voorziet de opleiding gedurende het eerste half jaar in een
drietal bijeenkomsten van een halve tot een ganse dag onder de begeleiding
van de tandem procesbegeleiders als een definitieve afronding van
het opleidingsproces. Loslaten en afscheid nemen staan centraal als
doelstellingen van deze bijeenkomsten.

Het is belangrijk om met cursisten te werken rond het feit dat het
verlangen dat ze ervaren naar de veiligheid van de groep een begrijpelijke
en normale beveiligingsreflex is. Ook hun gevoel dat een aantal zaken
nog niet af zijn, is in het kader van het afronden van de opleiding
belangrijk. Cursisten kunnen leren zien dat het heel normaal is om
naarmate je meer weet, steeds beter te beseffen dat je feitelijk heel
weinig weet. Zij kunnen leren inzien dat de processen van leren, ontwikkelen
en groeien nooit af zijn, zonder dat dit een reden moet zijn om in
het vooruitzicht van het einde van de opleiding te blokkeren. De vraag
wat ze te betekenen zullen hebben in het werkveld en wie ze in de
ogen van de anderen zullen zijn, blijkt sommige cursisten onzeker
te maken.


\subsection{Behoefte aan supervisie}

Supervisie van de ervaringsdeskundigen in het werkveld is uitdrukkelijk
geen taak van deze bijeenkomsten. Dit is een opdracht voor de Teams
voor Advies en Ondersteuning.

Zo lang deze supervisiefunctie van de Teams voor Advies en Ondersteuning
nog niet operationeel is, wordt dit aspect van supervisie toch in
de nazorg opgenomen. De cursisten geven immers aan dat ze het als
een groot gemis ervaren dat de ondersteuning rond hun eigen werkervaring
en rond hun eigen functioneren, zoals ze die in de opleiding genoten
in het kader van de gesuperviseerde beroepspraktijk, wegvalt. Sommige
oud-cursisten drukken de behoefte uit aan individuele ondersteuning.
Anderen, die in eenzelfde dienstverleningssector werken, kijken uit
naar gerichte groepssupervisie.

Sommige oud-cursisten uiten geen behoefte aan ondersteuning, omdat
ze ervan uitgaan dat het zo hoort dat men zijn plan trekt. Veel welzijnswerkers
doen het zelf ook zo, en zij verwachten van hun ervaringsdeskundige
collega hetzelfde. Bovendien denken welzijnswerkers soms dat ze zelf
voldoende hun best doen, en dat de ervaringsdeskundige dus even goed
bij hen terecht kan en dus geen nood heeft aan externe supervisie.

Er zijn ook oud-cursisten die de behoefte uitdrukken aan werkpunten
en aan evaluatie, zoals ze die in het kader van de individuele begeleidingsgesprekken
tijdens de opleiding kregen, omdat ze het gevoel krijgen dat ze zonder
werkpunten en evaluatie niet meer groeien en geen vooruitgang meer
maken.

Omwille van die behoeften en uit zorg voor de oud-cursisten en voor
het concept, dat anders snel bedreigd kan worden, organiseert De Link
voor de afgestudeerde ervaringsdeskundigen geregeld supervisiemomenten
onder de vorm van terugkomdagen, waarbij twee grote doelstellingen
worden nagestreefd:

\begin{enumerate}
\item ervaringsdeskundigen ondersteunen om trouw te blijven aan hun bron,
namelijk hun armoede-ervaring;
\item ervaringsdeskundigen de kans bieden elkaar te ondersteunen in hun
functie. Als ervaringsdeskundige krijgt men een last te dragen, die
niet te onderschatten valt. En in het werkveld staat men daarin als
ervaringsdeskundige alleen. Wederzijdse steun kan dan van wezenlijk
belang zijn.
\end{enumerate}
Naast deze groepssupervisie in de vorm van terugkomdagen wordt aan
oud-cursisten ook de kans geboden op individuele ondersteuning via
gesprekken op de werkvloer. Zowel de groepssupervisie als de individuele
ondersteuning worden bij voorkeur verzorgd door de procesbegeleiders
van de oud-cursisten. Indien dit niet mogelijk is, worden deze taken
overgenomen door de vliegende supervisietandem.

De Link voorziet daarnaast ook op onregelmatige basis in intervisiedagen
voor tandempartners en mentoren van ervaringsdeskundigen.

Structureel gezien is het niet steeds mogelijk dat de procesbegeleiders
van de groep waaruit een oud-cursist afkomstig is, ingaat op de vragen
naar ondersteuning in het werkveld van die oud-cursist en zijn tewerkstellingsplaats.
In de fase van uitbouwen en experimenteel uittesten van de opleiding,
waarop dit boek terugkijkt, beschikte De Link niet over een vast team
van begeleiders. Dit betekende dat de nazorg maar effectief kon waargemaakt
worden voor zover de praktijkbegeleiders van de eerste afgestudeerde
cursistengroepen alsnog bereid waren om deze taken op volledig vrijwillige
basis op zich te nemen. Hetzelfde probleem stelde zich trouwens voor
de nazorg van die cursisten die niet samen met hun collega's geproclameerd
konden worden, omwille van het feit dat ze bepaalde opleidingsonderdelen
nog niet volledig hadden afgewerkt.

Geregeld krijgt De Link ook van niet-opgeleide ervaringsdeskundigen
de vraag naar één of andere vorm van ondersteuning en supervisie in
hun werk. Dit kan dan een vraag zijn om enkele vakken uit de opleiding
te kunnen volgen, of een vraag om te kunnen aansluiten bij de terugkomdagen
en supervisiemomenten voor afgestudeerde ervaringsdeskundigen, enzovoort.

Voor De Link is het niet mogelijk om op deze vragen in te gaan, hoofdzakelijk
om twee redenen:

\begin{itemize}
\item Vooreerst zijn er in verband met de opleiding en de tewerkstelling
van ervaringsdeskundigen nog zoveel behoeften, waaraan niet kan voldaan
worden, dat het moeilijk te verantwoorden zou zijn om in die omstandigheden
prioriteit te geven aan vragen van personen die de opleiding niet
hebben gevolgd.
\item Voorts is één van de belangrijke functies van de opleiding het verwerken
van de eigen armoede-ervaring. Hoewel er voor deze specifieke functie
van de opleiding ook andere leertrajecten denkbaar%
\footnote{Zie in dat verband bijvoorbeeld de alternatieve leertrajecten van
de allereerste ervaringsdeskundigen van De Link.%
} zijn, blijkt de opleiding daarvoor veruit de meest efficiënte weg
te zijn. Niet-opgeleide ervaringsdeskundigen doorverwijzen naar de
opleiding is daarom het meest zinvolle antwoord op hun vraag naar
ondersteuning. Ook al lijken ze op het eerste gezicht veel meer voor
de hand te liggen, toch zijn andere antwoorden, zoals bijvoorbeeld
aanhaken bij supervisiemomenten voor afgestudeerde ervaringsdeskundigen,
veel minder evident. Ook in die momenten zouden niet-opgeleide ervaringsdeskundigen
veel meer dan opgeleide ervaringsdeskundigen geconfronteerd worden
met onverwerkte stukken uit hun verleden. Hierop moet men grondig
ingaan, wil de geboden ondersteuning wel degelijk een ondersteunend
effect hebben. Al snel zou men dan belanden in een vorm van privé-opleiding,
wat erg inefficiënt is.
\end{itemize}
Dit belet niet dat De Link systematisch tracht de grond van deze vragen
te achterhalen en ze te registreren om zo te kunnen nagaan wat eventueel
een zinvol antwoord erop zou kunnen zijn. Eventueel kan hieruit misschien
ooit een aanbod groeien van een levensverhalentraject voor niet-opgeleide
ervaringsdeskundigen en voor personen die in armoede leven en die
niet de opleiding tot ervaringsdeskundige wensen te volgen, maar zich
eventueel wel aangesproken voelen tot een opleiding in een totaal
andere sector.

\newpage


\part{\label{tewerkstelling}Tewerkstelling}

~

\vfill

\begin{verse}
Vroeger werd ik uitgemaakt voor domme gans\\
In heel mijn leven kreeg ik geen kans\\
Het had geen nut dat ik studeerde\\
Er was toch niemand die mij waardeerde\\
Al mijn inspanningen waren tevergeefs\\
Ik was toch maar een loopse teef\\
We vochten om ergens te komen\\
Halverwege deze weg\\
Met soms toch wel wat pech\\
Krijgen we nu een schouderklop\\
Collega's kijken met respect naar ons op\\
Het geeft een naar gevoel\\
Wat is hiervan het doel\\
Ik weet niet altijd wat ik er mee moet\\
Toch doet dit mij heel goed\\
Zowel collega's als cliënten geven ons goede moed\\
En voelen zich ook bij ons goed!\\
~

\emph{Drie cursisten in de nieuwsbrief van De Link,}\\
\emph{jaargang 2, nr. 1 (maart 2003).}
\end{verse}
\newpage


\chapter{\label{experimentele-start}Experimentele start}


\section{Inleiding}

Bij de start van het project lag de focus logischerwijs vooral op
de opleiding. Ook de stuurgroep was hoofdzakelijk samengesteld uit
opleidingsinstituten.

Nadien is men meer energie gaan investeren in het creëren van tewerkstellingsmogelijkheden
voor ervaringsdeskundigen. Daarom werd binnen De Link een aparte functie
van tewerkstellingscoördinator in het leven geroepen, en werd de stuurgroep
aangevuld met een aantal actoren uit de wereld van arbeid en tewerkstelling.
Verder werd ook een werkgroep rond tewerkstelling in het leven geroepen,
waaraan onder meer werd deelgenomen door werkgeverskoepels, vakbonden
en beleidsinstanties. Het doel van deze werkgroep was samen met De
Link na te denken over de tewerkstellingsproblematiek en er mee toe
bij te dragen dat er een tewerkstelling voor ervaringsdeskundigen
kon worden gerealiseerd.

Het was immers niet de doelstelling van vzw De Link om zonder meer
te voorzien in een opleiding voor mensen uit de generatiearmoede.
Het opleidingsinitiatief is ontstaan naar aanleiding van het inzicht
dat er een geheel van diepe kloven bestaat tussen de middenklasse
en mensen in armoede. Om de verschillende kloven, die samen de missing
link vormen, te overbruggen op het werkveld en in het beleid, zijn
er ervaringsdeskundigen in armoede en sociale uitsluiting nodig. Om
die reden biedt De Link een opleiding aan, die mensen in armoede de
nodige verwerking, verruiming en methodieken aanreikt, zodat ze als
ervaringsdeskundige kunnen functioneren. De uiteindelijke bedoeling
is uiteraard dat deze ervaringsdeskundigen aan het werk geraken in
alle levensdomeinen waarmee armen te maken hebben, waar ze ingeschakeld
moeten worden in de functie en met het specifieke profiel van ervaringsdeskundige
in armoede en sociale uitsluiting.

Aandacht voor tewerkstelling is dus nodig omwille van de maatschappelijke
opdracht die ervaringsdeskundigen te vervullen hebben. Aandacht voor
tewerkstellingsvraagstukken was bovendien ook vanuit opleidingsperspectief
noodzakelijk. In het geheel van de opleiding neemt de beroepspraktijk
een belangrijke plaats in. En het is logisch dat het niet eenvoudig
is om stageplaatsen voor cursisten te vinden als er nog helemaal geen
tewerkstellingsgeschiedenis is, en er dus in het werkveld nog nauwelijks
of geen tewerkstellingsplaatsen voor ervaringsdeskundigen bestaan.


\section{Voorgeschiedenis}

In verband met de tewerkstelling van ervaringsdeskundigen in armoede
en sociale uitsluiting lagen nog heel wat vragen open op het ogenblik
dat de eerste groep cursisten met de opleiding van start ging. Was
er wel kans op tewerkstelling? In welke sectoren zouden ze tewerkstelling
vinden? Waar zouden de middelen ervoor gevonden worden? Moesten de
betrokken diensten en instellingen die ervaringsdeskundigen wensten
in te schakelen die middelen binnen de eigen portefeuille zien te
vinden? Waren hiervoor extra middelen te verwachten? Wat zou het concrete
takenpakket zijn van een opgeleide ervaringsdeskundige? Zou die functie
op het terrein gemakkelijk ingang vinden zonder dat er een beroep
kon gedaan worden op de wervende kracht van goede voorbeelden?


\subsection{Weinig praktijkervaring}

Men kon wel vermoeden dat het concept ervaringsdeskundige kans maakte
een maatschappelijke doorbraak te kennen, omdat het aansloot bij andere
vernieuwende tendensen, zoals het kwaliteits- en diversiteitsdenken.
Maar niettemin was de ervaring met de tewerkstelling van gevormde
ervaringsdeskundigen erg beperkt. Slechts enkelen, waaronder De Cirkel
en Kind en Gezin, hadden terzake enige ervaring.

In deze gevallen hadden de ervaringsdeskundigen daartoe evenwel geen
erkende opleiding gevolgd in een onderwijscentrum, maar een eigen
specifiek leertraject gevolgd. In de Cirkel bestond dit leertraject
vooral uit een langdurig verwerkingsproces van de eigen levensgeschiedenis
via diepteonderzoek. Kind en Gezin organiseerde voor de ervaringsdeskundigen
die in 1996 in dienst kwamen een negen maanden durende interne opleiding,
waarin ook ruimte voorzien was voor het lopen van stage. Deze opleiding
was al veel uitgebreider dan de beperkte opleiding die Kind en Gezin
had aangeboden aan de eerste ervaringsdeskundigen, die in 1992 in
dienst kwamen. Maar ze was nog veel beperkter dan de opleiding die
uiteindelijk in onderwijsverband zou worden uitgewerkt, en waaraan
trouwens veel van de ervaringsdeskundigen deelnamen, die voordien
reeds een alternatief leertraject hadden gevolgd.


\subsection{Een mentale opening}

Tegenover een beperkte praktijkervaring met ervaringsdeskundigen stond
wel dat in de jaren voorafgaand aan de opleiding de belangstelling
voor het concept ervaringsdeskundige sterk was toegenomen. Hierop
inspelend werd door De Cirkel over dit onderwerp een studiedag georganiseerd.
En meteen werd van de gelegenheid gebruik gemaakt om de aanwezige
diensten en organisaties te bevragen over hun inzichten, perspectieven
en mogelijke intenties inzake het inschakelen van opgeleide ervaringsdeskundigen
in de eigen organisatie. De resultaten van deze bevraging werden trouwens
door De Cirkel in samenwerking met het HIVA verwerkt en gepubliceerd
\cite{Reg00}. Uit deze bevraging en gesprekken met bevoorrechte getuigen
uit het werkveld werden acht functies voor ervaringsdeskundigen naar
voor geschoven: tolkfunctie, ombudsfunctie, begeleidingswerk en ondersteuningsfunctie,
vorming en bijscholing, supervisie en intervisie, beleidssignalerend
en -voorstellend, onderzoek, groepswerk.

Deze kennis was uiteraard ook erg nuttig bij de voorbereiding van
de start van de opleiding tot ervaringsdeskundige, al was het maar
omdat de diversiteit van mogelijke tewerkstellingssectoren en potentiële
functies duidelijk werd bevestigd. Een mentale opening in de richting
van het inschakelen van ervaringsdeskundigen was er zeker. En deze
resultaten gaven aan dat voor de functie van ervaringsdeskundige in
het werkveld een veelbelovende toekomst in het verschiet kon liggen.
Maar het was ook waar dat tussen wensen en werkelijkheid nog heel
veel praktische bezwaren stonden. Welke die precies waren en welke
mogelijkheden er te vinden waren om ze uit de weg te ruimen zou nog
veel zoekwerk vragen.

Daarom werd op een bepaald moment de keuze gemaakt om van start te
gaan met de opleiding tot ervaringsdeskundige bij wijze van experiment.
Terwijl dit experiment liep, heeft men dan, zoals gepland, verder
werk gemaakt van het nodige veldwerk in verband met de tewerkstelling.
Dit hield dan zowel het verkennen van de functie van ervaringsdeskundige
in de verschillende levensdomeinen en werkvormen in, als het warm
maken van de verantwoordelijken in het werkveld voor het concept ervaringsdeskundige.

Kort na het van start gaan van de eerste cursistengroepen in 1999
werd duidelijk dat het hierboven opgesomde takenpakket in relatie
tot tewerkstelling van ervaringsdeskundigen erg uitgebreid was en
daarenboven een heel eigen deskundigheid vereiste. Dit was het moment
waarop duidelijk werd dat het noodzakelijk was om een tewerkstellingscoördinator
aan te stellen.


\subsection{Uitzicht op tewerkstelling}

Een logisch, maar wel belangrijk knelpunt voor de eerste lichtingen
van ervaringsdeskundigen was dat er in het werkveld nog heel wat onduidelijkheid
heerste over de precieze functie van een ervaringsdeskundige. En zolang
die onduidelijkheid er was, zag men op het terrein heel veel organisaties
eerder een afwachtende houding aannemen. Voor de eerste lichting cursisten
had dit tot gevolg dat er een sfeer van onzekerheid bleef hangen rond
hun eigen tewerkstellingsperspectieven en op langere termijn die van
ervaringsdeskundigen in het algemeen. Cursisten gaven daarom aan dat
ze het erg belangrijk vonden dat De Link heel actief zou werken aan
een grotere duidelijkheid over de functie van ervaringsdeskundige
en aan meer duidelijkheid en zekerheid omtrent tewerkstellingsmogelijkheden.
Lange tijd bleef dit tewerkstellingsprobleem voor de eerste lichting
ervaringsdeskundigen heel acuut. maar op het moment van afstuderen
in februari 2003 was De Link er toch in geslaagd ervoor te zorgen
dat praktisch elke afstuderende ervaringsdeskundige uit die lichting
verzekerd was van een tewerkstellingsplaats.

Uitzicht op tewerkstelling was voor cursisten niet enkel om financiële
redenen belangrijk, maar ook omwille van hun gedrevenheid om in de
armoedebestrijding het perspectief van mensen in armoede nadrukkelijker
aanwezig te stellen. Van daaruit formuleerden ze eveneens inhoudelijke
bekommernissen met betrekking tot het perspectief op tewerkstelling.
Zo signaleerden ze dat er voor zichzelf en voor diegenen waarmee ze
zouden samenwerken in het werkveld, nog maar weinig houvasten bestonden,
vermits de invulling van de functie van opgeleide ervaringsdeskundige
nog weinig duidelijk was. Ze vroegen zich af hoe ze als opgeleide
ervaringsdeskundigen zouden kunnen overleven in een systeem dat hoofdzakelijk
bestaat uit opgeleide deskundigen. Zouden ze zich overdreven gaan
aanpassen en daardoor de eigen functie-identiteit verliezen? Zou het
geloof in de zinvolheid van ervaringsdeskundigheid stand houden? Of
zouden ervaringsdeskundigen over afzienbare tijd terug uit het werkveld
verdwijnen, met alle gevolgen voor de tewerkstellingsperspectieven
van ervaringsdeskundigen?

Het feit dat die onduidelijkheden er waren, hoefde eigenlijk niet
te verbazen. Dit had alles te maken met het jonge en innoverende karakter
van de functie van ervaringsdeskundige, hetgeen haar meteen ook erg
kwetsbaar maakte. Hoe dan ook was er dus tijd nodig om de functie
op het terrein al werkende meer aan duidelijkheid en erkenning te
laten winnen. Vanuit het besef dat de functie van ervaringsdeskundige
nog dermate broos was, vond men het in De Link belangrijk om te zoeken
naar zo veilig mogelijke formules om met de tewerkstelling te starten.
Vanuit deze bekommernis werd heel sterk geijverd voor een snelle oprichting
van provinciale steunstructuren (TAO), die onder meer de taak op zich
zouden kunnen nemen de eigenheid van de functie van ervaringsdeskundige
te bewaken en te ondersteunen. In afwachting van het van start gaan
van deze steunstructuren, nam De Link zelf deze bewakings- en ondersteuningsfunctie
op zich.


\section{Systematische contacten met de sectoren}

Één van de eerste initiatieven met het oog op het bevorderen van tewerkstellingskansen
voor ervaringsdeskundigen was het leggen van systematische contacten
met de diverse relevante sectoren. Hierin werden twee sporen ontwikkeld.

Enerzijds werden gesprekken gevoerd met bevoorrechte getuigen uit
alle domeinen die met armoede te maken hebben. Hierdoor kon een beter
inzicht verkregen worden in de mogelijke taken en functies van ervaringsdeskundigen,
zoals die door het werkveld zelf werden ingevuld. In dit verband werden
onder meer contacten gelegd met wijkgezondheidscentra, algemeen welzijnswerk,
thuislozenzorg, jeugdzorg, tewerkstellingsprojecten, mutualiteiten,
sociale huisvestingsmaatschappijen, Kind en Gezin, verenigingen waar
armen het woord nemen, enzovoort.

Anderzijds werden ook contacten gelegd met koepels en beleidsmensen
binnen allerlei organisaties om na te gaan waar precies mogelijkheden
bestaan tot het scheppen van stage- en tewerkstellingsplaatsen. Een
dergelijke prospectie gebeurde bijvoorbeeld bij de Vlaamse dienst
voor arbeidsbemiddeling, bij de vereniging van steden en gemeenten,
bij het steunpunt voor het algemeen welzijnswerk, bij de administratie
Bijzondere Jeugdzorg, bij de lerarenopleiding, enzovoort. Op basis
hiervan werd duidelijk dat het niet enkel van belang is dat de betrokken
sectoren en organisaties overtuigd zijn van de inhoudelijke meerwaarde
van het inschakelen van ervaringsdeskundigen, maar dat het zeker evenzeer
een kwestie van budgettaire ruimte is.

Ook het feit dat het een specifieke functie en een eigen methodiek
betreft is in dit verband relevant. Dit betekent dat men niet kan
verwachten dat de ervaringsdeskundige zijn functie van ervaringsdeskundige
kan waar maken als hij daarvoor niet de ruimte krijgt, maar gewoon
ingeschakeld wordt in een bestaande functie: als opvoeder of als hulpverlener
bijvoorbeeld. Ervaringsdeskundige is wel degelijk een specifieke functie.
Maar vermits het een heel nieuwe functie betreft, wordt daarmee in
de bestaande kaders inzake erkenning en subsidiëring geen rekening
gehouden. Er waren dus in het werkveld niet echt middelen voorhanden
om ervaringsdeskundigen in te schakelen, zelfs niet voor die organisaties
die echt zaten te wachten op zo iemand. Dit heeft een sterk remmende
invloed gehad op de introductie van ervaringsdeskundigen in het werkveld.

De contacten met het werkveld maakten tevens duidelijk dat het inschakelen
van ervaringsdeskundigen nodig kan zijn op twee manieren. Enerzijds
via een onafhankelijk \emph{adviesbureau} of \emph{ondersteuningsteam}
dat voor kortere of langere termijn, of zelfs permanent kan geconsulteerd
worden. Dit houdt in dat een organisatie tegen vergoeding een beroep
doet op een externe ervaringsdeskundige, maar deze ervaringsdeskundige
niet zelf in dienst heeft. Een andere formule bestaat in het inschakelen
van ervaringsdeskundigen als \emph{vaste schakel} in een dienst, als
permanente tolk en belangenbehartiger voor de doelgroep. In dit geval
werft de betrokken dienst de ervaringsdeskundige aan met het oog op
een permanente tewerkstelling.

Hoe de functie van ervaringsdeskundige in elk van de sectoren er concreet
kon uitzien, was in de beginperiode voor elk van die sectoren een
open, maar wel gericht zoeken. Dit gold ook voor de vraag hoe die
functie dan best gestalte krijgt in een concrete dienst.


\section{Naar een structureel erkende functie}

De uiteindelijke bedoeling is dat de ervaringsdeskundigen in armoede
en sociale uitsluiting tewerkgesteld worden in alle levensdomeinen
waarmee armen te maken hebben. Ze moeten daar bovendien tewerkgesteld
worden in de specifieke functie en met het specifieke profiel van
ervaringsdeskundige. Op al deze plaatsen is immers hun specifieke
inbreng vanuit hun functie van ervaringsdeskundige een noodzaak om
het armoedevraagstuk ten gronde te kunnen aanpakken. Een aanpak ten
gronde is helemaal niet mogelijk zonder de reële en actieve betrokkenheid
van de personen die zelf uit de armoede komen. Dit heeft alles te
maken met het bestaan van een missing link in de armoedebestrijding.
Hieronder dient men de onbekendheid te verstaan van hulpverleners
en beleidsmensen, van diensten en instanties, met de realiteit van
armoede en met de interne wortels ervan. Die missing link is ervoor
verantwoordelijk dat heel wat facetten van het leven in armoede onzichtbaar,
ontoegankelijk en onbekend blijven. Precies het bestaan van deze missing
link maakt duidelijk dat er een grote nood bestaat aan ervaringsdeskundigen
als brugfiguren om de kloof te dichten tussen de armen zelf en diegenen
die zich in de samenleving inzetten voor de strijd tegen de armoede.

Om dit structureel mogelijk te maken, was het nodig dat er, zoals
in de motie van aanbeveling van het Vlaamse Parlement op 19 februari
1998 werd gesteld, een decretale regeling kwam voor de opleiding van
ervaringsdeskundigen en voor hun tewerkstelling in alle levensdomeinen
waarmee armen te maken hebben. Een decretale regeling, waarin het
begrip \emph{Opgeleide Ervaringsdeskundige} wordt gedefinieerd is
namelijk noodzakelijk opdat deze functie structureel zou kunnen verankerd
worden in alle beleidsdomeinen. Ze kwam er uiteindelijk in het voorjaar
van 2003.

Deze verankering vereist van alle betrokken beleidsactoren en van
de beleidsuitvoerders de politieke wil om het armoedevraagstuk ten
gronde aan te pakken en een diepgaand inzicht dat dit zonder de reële
en actieve betrokkenheid van de armen niet kan.

Om deze structurele basis mee te helpen realiseren heeft De Link zich
heel actief en coöperatief opgesteld. Zo heeft De Link deelgenomen
aan de vergaderingen van de stuurgroep, die door het kabinet van de
Vlaamse Minister van Welzijn in het leven werd geroepen met het oog
op het voorbereiden van een voorontwerp van decreet inzake armoedebestrijding.

Verder nam De Link ook zelf een aantal initiatieven, die tot doel
hadden om in afwachting van een dergelijk decreet de tewerkstellingskansen
van de eerste opgeleide ervaringsdeskundigen te bevorderen. Onder
meer installeerde De Link de reeds vermelde tewerkstellingsstuurgroep,
waarin met beleidsactoren en vertegenwoordigers van werkgevers- en
werknemersorganisaties werd overlegd.

Naar aanleiding van de vele onduidelijkheden over het profiel en de
functie van een ervaringsdeskundige, die blijkbaar bleven bestaan
op het terrein, nam De Link bovendien diverse initiatieven. Daaronder
zijn: het opstellen van een werktekst die tot doel had terzake wat
meer duidelijkheid te brengen, het installeren van een werkgroep die
het opmaken van een beroepsprofiel moest helpen bevorderen en het
aanmoedigen van het HIVA om terzake een wetenschappelijke studie uit
te voeren.


\section{\label{zorgzaamheid}Een pleidooi voor zorgzaamheid}

Wie met ervaringsdeskundigen werkt, werkt met mensen die pijn gehad
hebben en waarschijnlijk nog pijn hebben. Met mensen die het materieel
en emotioneel zwaar te verduren hebben gehad en het waarschijnlijk
nog zwaar hebben. Vanuit het respect voor deze mensen is voldoende
bekommernis en zorgzaamheid noodzakelijk. Mensen, ook deze mensen,
moet men koesteren en eerbiedigen. Met mensen kan men nooit voldoende
voorzichtig omgaan.

Dit geldt uiteraard steeds en voor iedereen, dus niet enkel met betrekking
tot ervaringsdeskundigen en niet enkel met betrekking tot hun tewerkstelling.
Dus ook voor de opleiding is dit relevant. Maar het geldt zeker en
vast in de tewerkstelling. Met betrekking tot de inschakeling van
ervaringsdeskundigen in het werkveld is met andere woorden een bijzondere
bekommernis noodzakelijk. Ervaringsdeskundigen zijn immers geen wondermiddelen,
geen middelen en evenmin wondermensen.

Wat kan er allemaal op deze mensen afkomen? Misschien worden ze wel
geconfronteerd met verwachtingen die buiten proporties zijn. Zullen
zij de oplossing voor alle armoedeproblemen moeten brengen? Zullen
zij wel de juiste aanpak moeten vinden die we zelf al jaren zo hopeloos
zoeken? Zullen zij het contact moeten mogelijk maken, dat we zelf
zo moeilijk kunnen leggen?

Er moet dus gewaarschuwd worden voor al te hoge en onrealistische
verwachtingen. Zo niet bestaat het gevaar dat de ervaringsdeskundigen
het in het werkveld toch niet halen. Hetzelfde gevaar blijken zelfs
ervaringsdeskundigen in opleiding al te lopen wanneer ze zich op het
werkveld begeven, zelfs al groeien ze en maken ze in die opleiding
wel degelijk vorderingen.

Er moet dus een evenwicht kunnen gevonden worden tussen verwachtingen
naar de functie van ervaringsdeskundige aan de ene kant en de competenties
van een ervaringsdeskundige aan de andere kant. Een evenwicht moet
er ook zijn tussen enerzijds de weerbaarheid van de ervaringsdeskundige
en anderzijds de zorgzaamheid waarmee zijn functie omkaderd wordt.
Ook verkeerd begrepen bezorgdheid kan immers aanleiding geven tot
het onderschatten van de ervaringsdeskundige. De kans bestaat dan
dat er zich een dynamiek ontwikkelt om hem aan de kant te schuiven,
zodat er hem in de praktijk niet veel anders meer rest dan een rol
van hulpje voor de opgeleide op zich te nemen.

De inschakeling van ervaringsdeskundigen in het werkveld moet grondig
worden overdacht en met zorg worden aangepakt. Onder meer het takenpakket
van de ervaringsdeskundige, de relatie met de andere collega's en
de omkadering van de ervaringsdeskundige moeten in iedere organisatie
op voorhand grondig worden uitgeklaard. Een organisatie die met ervaringsdeskundigen
aan de slag wil gaan, ziet zich dus geplaatst voor een aantal uitdagingen.
Weten wat de rol van een ervaringsdeskundige is, is daarvan slechts
één element. Die rol moet zich ook vertalen in een concrete taakomschrijving
voor de ervaringsdeskundige en in een specifieke omkadering voor hem.

Een organisatie die met ervaringsdeskundigen wil werken, zal zich
moeten realiseren dat dit van haar inzake management heel wat kan
vergen, en dat ze daarin ondersteuning kan nodig hebben. Ze zal zich
ervan bewust moeten zijn dat dit steeds extra inspanningen zal vergen,
zowel inzake flexibiliteit van de organisatie, als inzake medewerkersoverleg
en inzake de ondersteuning van de ervaringsdeskundige medewerkers
en hun collega's. Dus ook de opgeleide deskundigen in de organisatie
moeten op ondersteuning kunnen rekenen om te willen blijven investeren
in het samenwerken met ervaringsdeskundigen. Een te groot verloop
van deze medewerkers zou vanuit organisatorisch oogpunt geen goede
zaak zijn, omdat dan telkens weer de kennis inzake het dagelijks samenwerken
met ervaringsdeskundigen opnieuw opgebouwd moet worden. En ook van
de ervaringsdeskundige zou het zich telkens opnieuw instellen op andere
collega's een grote en weinig motiverende inspanning vragen.


\subsection{Takenpakket}

De afbakening van het takenpakket van een ervaringsdeskundige is een
bijzonder moeilijke en delicate opgave. Het moet telkens opnieuw bekeken
worden in functie van de concrete personen en de concrete taken binnen
de organisatie. Voor sommige ervaringsdeskundigen kan een duidelijk
takenpakket in de startfase een grote hulp zijn, maar dit is niet
typisch en uniek aan de functie van ervaringsdeskundige.

Een slecht afgebakend takenpakket, slecht voorbereide collega's, eventueel
een lagere verloning, en zoveel meer randvoorwaarden kunnen ertoe
leiden dat de ervaringsdeskundige snel wordt beschouwd als een \emph{hulpje}
op het werk. Hiervoor moet men zeer waakzaam en zeer alert blijven.
Goede voornemens alleen volstaan duidelijk niet om te vermijden dat
een dergelijke dynamiek op een bepaald moment de kop opsteekt.

Een heel nefaste taakverdeling heeft men bijvoorbeeld als enkel de
ervaringsdeskundige zich nog moet inlaten met de personen die in armoede
leven, de cliënten van de dienst dus, en de opgeleide deskundige niet
meer. Dan hoeft de opgeleide deskundige zich zelfs niet meer betrokken
te voelen en solidair te zijn met de armoedeproblematiek. Bij een
dergelijke taakverdeling wordt het ontstaan van nieuwe inzichten onmogelijk
gemaakt. En een bevraging van de eigen werkmethodes wordt een onwezenlijk
objectief.

Diezelfde onproductieve situatie bekomt men bij elke taakverdeling
die niet stimulerend werkt voor een intensieve dialoog en uitwisseling
van perspectieven tussen ervaringsdeskundige en opgeleide deskundige,
zelfs al krijgt de ervaringsdeskundige taken opgedragen, die heel
sterk gerelateerd zijn aan de armoedeproblematiek. Een ervaringsdeskundige
van de Vlaamse Dienst voor Arbeidsbemiddeling opdragen om met moeilijk
bemiddelbare werklozen een voortraject af te leggen, waarna hij op
het einde van dat traject hun dossiers gewoon moet doorgeven aan de
arbeidsconsulent, zou dus een onverstandige manier van omspringen
zijn met ervaringsdeskundigheid. Het doorsijpelen van een betere kennis
van de armoedeproblematiek naar de hele organisatie, zodat die in
al zijn facetten efficiënter kan worden in het omgaan met armoede,
wordt er niet door bevorderd.


\subsection{Werkdruk}

De functie van ervaringsdeskundige stelt hoge eisen aan de betrokkene.
Om aan die eisen te kunnen beantwoorden, heeft de ervaringsdeskundige
een veilig kader nodig. Indien dit te weinig het geval is, kan de
werkdruk te hoog worden.

Het is eigen aan het werk van een ervaringsdeskundige dat hij soms
bij zichzelf met iets in de knoop geraakt. Indien de werkdruk te hoog
is, dan zal de ervaringsdeskundige niet de ruimte vinden om bij een
dergelijke knoop stil te staan en niet de tijd kunnen nemen om hem
te ontwarren. Het effect ervan is dat knopen steeds vaster worden
aangetrokken.

De ervaringsdeskundige is in essentie bezig met gevoel. Dit kan uitputten.
Als je op gevoelsvlak veel gegeven hebt, ben je leeg en heb je tijd
nodig om opnieuw op krachten te kunnen komen. Maar indien de werkbelasting
te groot is, zal de mogelijkheid ontbreken om dieper in te gaan op
een uitputtende werkervaring en om op die manier nieuwe krachten te
vinden.

Andere elementen die bijdragen tot een hoge werkdruk voor ervaringsdeskundigen,
zijn het feit dat de ervaringsdeskundige meestal als enkeling tegenover
veel opgeleiden staat en het feit dat vaak hoge verwachtingen gesteld
worden in de kwaliteit van de taakuitvoering door de ervaringsdeskundige,
onder invloed van het feit dat deze laatste op het terrein veelal
samenwerkt met personen die een hogere opleiding genoten hebben.

Te hoge werkdruk doet ervaringsdeskundigen de greep op de eigen werksituatie
verliezen. Het verliezen van de greep op de eigen werkelijkheid is
een kernervaring van personen die in armoede leven. De effecten van
een hoge werkdruk kunnen dus erg gevoelig liggen. Als gevolg hiervan
kan de ervaringsdeskundige trachten om ten koste van alles de greep
toch niet te verliezen. Het neveneffect daarvan kan zijn dat hij permanent
onverantwoord zwaar belast wordt op emotioneel vlak.


\subsection{De collega's}

Wie de inschakeling van een ervaringsdeskundige in zijn organisatie
op een zorgzame wijze wil aanpakken, zal niet enkel oog moeten hebben
voor de ervaringsdeskundige zelf, maar zal ook aandacht moeten besteden
aan de collega's die met de ervaringsdeskundige samen op dezelfde
dienst zullen werken. Men zal moeten onderzoeken of het haalbaar is
om iets te voorzien voor die toekomstige collega's van de ervaringsdeskundige.
Hoogst wenselijk is het in elk geval. Velen onder hen zullen ongetwijfeld
met heel wat vragen zitten: {}``Leer me hoe ik deze werkrelatie moet
opbouwen. Leer me of deze werkrelatie gelijk is aan of verschillend
van andere werkrelaties. Leer me iets over de pijn die met armoede
gepaard gaat. Leer me iets over het verwerkingsproces dat mijn toekomstige
tandempartner heeft doorgemaakt. Leer me wat ik hem mag vragen. Leer
me hoe direct ik daarin mag zijn. Help me bij het in vraag stellen
van mijn eigen denkwereld. Toon me een manier om los te kunnen komen
van de methodieken die me werden aangeleerd. Steun me als ik probeer
een stap verder te zetten dan de professionele deskundigheid die terecht
van mij verwacht wordt. Help mij opdat ik ook zelf in mijn werk opnieuw
een evenwichtige relatie kan vinden tussen afstand en nabijheid.''

De verantwoordelijken van de dienst zullen moeten nadenken over een
goede werkmethode die ertoe kan bijdragen dat er een nauw en intens
contact kan groeien tussen de ervaringsdeskundige en zijn collega's
en dat ook hier de missing link niet opduikt. Ook zullen ze erop voorzien
moeten zijn om zo nodig in te kunnen gaan tegen eventuele vooroordelen,
tegen een onevenwichtige samenwerking of tegen de foute verwachtingen.
Kortom, men zal er rekening mee moeten houden dat men in staat zal
moeten zijn om in te spelen op allerlei problemen die zich op de werkvloer
hoe dan ook wel eens kunnen voordoen, maar die bij het inschakelen
van een ervaringsdeskundige misschien toch wat meer aandacht moeten
krijgen. Niet enkel omwille van de persoon van de ervaringsdeskundige,
maar vooral ook omdat het gaat over een nieuwe manier van werken,
die daarom van buitenaf nauwgezet zal worden opgevolgd, zodat er weinig
ruimte zal zijn voor het maken van fouten.


\subsection{Organisatiecultuur}

Bij het werken met ervaringsdeskundigen speelt de cultuur van de organisatie
een belangrijke rol. Wat is de cultuur van de organisatie inzake interdisciplinair
samenwerken of inzake teamwerking, zijn dan belangrijke vragen. Ook
openheid, in de zin van durven spreken over onmacht en onvermogen,
is in functie van de komst van een ervaringsdeskundige een cruciaal
element in de cultuur van een organisatie. En best behoort fouten
mogen maken eveneens tot die cultuur.

Opdat een organisatie geschikt zou zijn om met ervaringsdeskundigen
aan de slag te gaan is haar kijk op de gelijkwaardigheid van ervaringsdeskundigen
en opgeleide deskundigen van wezenlijk belang. Is men bereid om onder
elk beding opgeleide deskundigen en ervaringsdeskundigen als gelijkwaardig
te beschouwen? Of zegt de opgeleide deskundige of het team op spannende
momenten, als puntje bij paaltje komt dus: {}``Zo zal het zijn, en
daarmee uit''? Hierdoor raakt een gelijkwaardige verhouding uiteraard
zoek.

Wanneer men de meerwaarde van het werken met ervaringsdeskundigen
ten volle wil benutten heeft men behoefte aan open teams, waarin onbevangen
kan worden gepraat. Teams met een macho-cultuur -{}``We hebben alles
onder controle''- zijn onveilig voor de ervaringsdeskundige. Maar
in wezen zijn ze dit ook voor de opgeleide deskundigen. De middenklassecultuur
die in vele teams overheersend is, kan ook bedreigend zijn voor de
ervaringsdeskundige, omdat het moeilijker is voor de ervaringsdeskundige
om er nog op een volwaardige wijze in aan bod te komen.

Vermoedelijk speelt het maatschappelijk mandaat van een organisatie,
namelijk datgene waarvoor die organisatie van de samenleving middelen
toebedeeld krijgt, een belangrijke rol bij het scheppen van een bepaalde
organisatiecultuur. Voor ervaringsdeskundigen kan net dit maatschappelijk
mandaat emotioneel erg moeilijk liggen, want in de levensgeschiedenis
van veel ervaringsdeskundigen hebben diensten vaak een heel bedreigende
functie gehad. En in andere gevallen hebben diensten in de levensgeschiedenis
van de ervaringsdeskundige gefaald om een antwoord te bieden op de
problemen, waarmee hij werd geconfronteerd.

Het maatschappelijke mandaat van diensten of de wijze waarop diensten
dit mandaat vervullen is één van de organisatorische aspecten, waarmee
ervaringsdeskundigen het geregeld moeilijk hebben, omdat ze merken
dat dit ertoe bijdraagt dat mensen in armoede met het gevoel blijven
zitten niet echt geholpen te worden met hun problemen. Vanuit het
feit dat ze maar al te goed begrijpen hoe belangrijk dit gevoel van
mensen is, stellen ervaringsdeskundigen zich dan vaak erg gedreven
op. Vanuit de organisatie worden ze daarin geregeld teruggefloten
omdat ze zich buiten het mandaat van de organisatie begeven, omdat
hun ambities als onhaalbaar worden beschouwd of omdat er geen geld
is of andere prioriteiten werden gesteld.

Het maatschappelijke mandaat oefent ook invloed uit op de wijze waarop
de organisatie zich structureert en op het soort medewerkers dat zich
tot de organisatie aangetrokken voelt en er gaat werken. Een organisatiecultuur
veranderen is daarom geenszins gemakkelijk. Veranderen betekent loslaten
en het is een universele neiging om te behouden wat bekend is, zelfs
al is dit bekende onwenselijk.

Veranderen en loslaten kunnen moeilijk zijn als men niet weet wat
in de plaats komt, of als er geen inzicht is. Opgelegde veranderingen
maken veel kans te falen. Wanneer men het geheel kan bekijken en analyseren
en wanneer betekenissen duidelijk worden, kan de ruimte om te kunnen
veranderen groter worden. Inzicht kan verandering dus ondersteunen.
Ook zelfvertrouwen speelt een grote rol bij verandering. Zelfvertrouwen
kan helpen om toch de durf op te brengen om een stap in het ongewisse
te zetten en om het vertrouwde te kunnen loslaten, ook al weet men
nog niet wat er in de plaats zal komen. Hoewel een stap in het ongewisse
zetten voor iedereen moeilijk is en bedreigend, kan zelfvertrouwen
een dergelijke stap toch mogelijk maken. Dit impliceert dat ook in
de verandering mensen erg verschillend van elkaar kunnen zijn.


\subsection{Omkadering}

Wat kan er gebeuren als een werkgever wel geïnteresseerd is om een
ervaringsdeskundige in dienst te nemen om zijn dienst beter te laten
functioneren, maar waar de mensen op de werkvloer dit helemaal niet
zien zitten? Dat een dergelijke situatie zich kan voordoen is niet
zo ondenkbaar. Zo kwamen de eerste ervaringsdeskundigen in het opbouwwerk
en in de Vlaamse dienst voor arbeidsbemiddeling binnen via een beleidsbeslissing.
Gelukkig zagen in beide gevallen de bevoegde verantwoordelijken en
de lokale werkers voldoende in welke kansen dit kon bieden, zodat
de inschakeling van de ervaringsdeskundige met voldoende zorgzaamheid
kon omkaderd worden.

Ook de omgekeerde situatie is denkbaar. De werkers op het terrein
kunnen een ervaringsdeskundige dan wel zien zitten, terwijl de werkgever
moeilijk kan inzien waarom hij een extra werkkracht zou moeten betalen
om zijn werknemers op de werkvloer bij te staan. Als in een dergelijke
patstelling geen opening kan gevonden worden, is het weinig waarschijnlijk
dat er een ervaringsdeskundige zal aangetrokken worden. Maar als het
beleidsniveau om een onduidelijke reden en niet uit overtuiging toch
een opening maakt, is de kans des te groter dat de mensen op het terrein
en de ervaringsdeskundige te veel aan hun lot worden overgelaten en
onvoldoende omkaderd worden.

Maar er zijn ook ervaringsdeskundigen die terecht komen in een team
waar op hen gewacht wordt door de mensen op de werkvloer met de nodige
steun en aandacht van de kant van de directie.

Ook van de werkgever wordt inderdaad een grote motivatie gevraagd.
Niet enkel moet hij zich bereid tonen om een ervaringsdeskundige te
plaatsen naast zijn beroepskrachten. Daarenboven moet hij ook nog
op zoek gaan naar een passende omkadering voor de ervaringsdeskundige
en de collega's waarmee hij samenwerkt.

Het is voorts erg belangrijk dat men voorziet in supervisie. Men zal
dan een keuze moeten maken voor een gezamenlijke supervisie van de
beide tandempartners, of voor een afzonderlijke supervisie voor elk
van hen, of voor een combinatie van beide formules. Wie in de organisatie
zal de bevoegdheid hebben om zo nodig bij te sturen en richting te
geven? Hoe gaan al deze omkaderingsaspecten in concreto verzekerd
worden en wie gaat dit alles in de praktijk op zijn schouders nemen?
Bekleedt de ervaringsdeskundige daarbij een bijzondere positie of
is dit niet aangewezen? Want is hij geen werknemer, zoals de anderen?

Als het om veranderingen gaat, en dus ook als het gaat om de introductie
van een ervaringsdeskundige en het bevorderen van het samenwerken
met hem, kan het aangewezen zijn om een systeemtheoretische benadering
te hanteren. Een dergelijke benadering biedt ten opzichte van een
oorzaak-gevolg denken een aantal voordelen. Onder meer dat men minder
geneigd zal zijn om ergens schuld te leggen, wat in een oorzaak-gevolg
denken wel veel gemakkelijker gebeurt.

In een systeemtheoretische benadering kan men weerstand tegen verandering
gemakkelijker een betekenisvolle plaats geven. Weerstanden kunnen
bijvoorbeeld de vertolkers zijn van fundamentele waarden, die men
ondanks de verandering toch niet verloren zou willen zien gaan. Weerstand
kan ook de uitdrukking zijn van een bezorgdheid dat men de verandering
zorgvuldig wil laten gebeuren, enzovoort.

Hoe kan een goede omkadering op langere termijn eruit zien? Misschien
wordt wel in omkadering voorzien in de beginfase, maar wat als de
ervaringsdeskundige al een tijdje op de dienst werkzaam is? Wie zal
dan nog blijven hameren op de noodzaak van een zorgzaam beleid in
verband met ervaringsdeskundigheid op de dienst? Anders is het gevaar
reëel dat de open en kritische houding, waarvoor de komst van een
ervaringsdeskundige als hefboom fungeerde, slechts een fenomeen van
tijdelijke aard wordt.

Ook het doelpubliek van de dienst is een factor met invloed. Ook dat
publiek kan wantrouwig of negatief reageren op het inschakelen van
een ervaringsdeskundige. Bij het nadenken over mogelijkheden tot het
scheppen van een goede omkadering voor de komst van een ervaringsdeskundige
moet dus ook met het doelpubliek rekening gehouden worden.

Tenslotte blijkt de verloning van de ervaringsdeskundige soms een
delicaat thema te zijn. Stel je even voor: je hebt een universitair
diploma en je werkt in team met een ervaringsdeskundige. Er zal dan
een evident verschil in verloning zijn om toch gelijksoortig of tenminste
aanvullend en op mekaar inspelend werk te doen en alleszins om samen
te werken als gelijken. Voor alle betrokkenen is dit een vreemd en
helemaal geen vertrouwd gegeven.


\subsection{Tewerkstellingsgarantie}

Spontaan reageren cursisten erg enthousiast op het feit dat de opleiding
een ruime waaier tewerkstellingsmogelijkheden biedt, uitgaande van
het feit dat ervaringsdeskundigen nodig zijn in alle sectoren die
met armoede te maken hebben: {}``Je kan er veel kanten mee uit!''

Maar ze kunnen het moeilijk begrijpen dat er geen garantie kan geboden
worden op tewerkstelling, ondanks de zware inspanningen die ze leveren
om de opleiding te blijven volgen.

Het lijkt inderdaad meer dan aangewezen dat de koppeling van een tewerkstellingsgarantie
aan het volgen van de opleiding ernstig overwogen wordt.

Cursisten die met de opleiding starten, werden reeds heel wat geconfronteerd
met maatschappelijk onrecht. Zij hebben immers een leven in armoede
achter de rug en in de meeste gevallen leven ze zelfs nog steeds in
armoede op het ogenblik dat ze de opleiding aanvatten. Wie maatschappelijk
onrecht ondergaat, wordt diepgaand gekwetst. In het kader van hun
opleiding moeten cursisten daarenboven de pijn die door deze kwetsuren
wordt veroorzaakt, herbeleven. Dit is noodzakelijk in functie van
het verwerken en verruimen van hun persoonlijke armoede-ervaring.
Ondanks het feit dat hen reeds zoveel onrecht is aangedaan, zijn cursisten
toch bereid om opnieuw doorheen dit pijnlijk proces te gaan, omdat
ze er vast van overtuigd zijn dat armoede een onrecht is, dat niet
mag blijven bestaan.

Er zijn dus meerdere redenen waarom we het als samenleving niet kunnen
maken om mensen dit moeilijk proces te laten gaan, zonder de garantie
dat het een instrumentele waarde zal hebben voor een betere armoedebestrijding.

Door het aanbieden van een opleiding tot ervaringsdeskundige geeft
de samenleving aan dat ze personen die armoede zelf hebben meegemaakt,
nodig heeft in de strijd tegen armoede. Daarenboven geeft de samenleving
hiermee het signaal dat ze ook zelf armoede beschouwt als een onrecht
dat bestreden moet worden. Indien cursisten, die de opleiding met
goed gevolg hebben be\discretionary{-}{ein}{\"ein}digd, geen baan
als ervaringsdeskundige kan aangeboden worden, wordt de geloofwaardigheid
van deze signalen vanuit de samenleving ernstig gehypothekeerd. Daarenboven
zou dit betekenen dat het pijnlijk proces, dat cursisten mede onder
impuls van de samenleving in de opleiding hebben doorgemaakt, nutteloos
is geweest. Aangezien op de koop toe de opleiding erg praktijkgericht
is, specifiek toegespitst wordt op de functie van ervaringsdeskundige
en bovendien erg nieuw is, is het geenszins vanzelfsprekend dat afstuderende
cursisten op basis van het behaalde certificaat een grote kans maken
om een andere gekwalificeerde baan te vinden dan die van ervaringsdeskundige.

Geen tewerkstellingsgarantie kan dus concreet tot gevolg hebben dat
afgestudeerde ervaringsdeskundigen, alle getrooste inspanningen ten
spijt, veroordeeld blijven tot een leven in armoede. Het koppelen
van werkzekerheid aan het volgen van de opleiding tot ervaringsdeskundige
is dus zeker niet enkel nodig wegens het feit dat het ontbreken van
een tewerkstellingsgarantie bij de cursisten zelf moeilijk blijkt
te liggen.


\subsection{Privéleven}

Gaan werken als ervaringsdeskundige heeft meestal tot gevolg dat het
gezinsinkomen merkbaar stijgt. Maar dit heeft niet noodzakelijk tot
gevolg dat de financiële onzekerheid van het gezin daardoor minder
groot wordt, want niet enkel het gezinsinkomen maar ook het bestedingspatroon
zal aanzienlijk veranderen. Dit is maar een van de vele mogelijke
illustraties van het feit dat het leven er voor de ervaringsdeskundige
niet noodzakelijk minder problematisch op wordt.

Wie op privégebied zwaar onder druk staat, zal het ook moeilijk krijgen
om zich op professioneel vlak kwalitatief staande te houden. Dat een
organisatie bekommerd moet zijn om het professionele functioneren
van zijn werknemers is vanzelfsprekend. Maar moet ze zich ook inlaten
met diens moeilijkheden in de persoonlijke levenssfeer? Waar kan de
ervaringsdeskundige hiervoor wel terecht? En wie kan hem ondersteunen
bij het zoeken naar passende hulp voor de problemen waarvoor hij zich
geplaatst ziet?

Vaak heeft de ervaringsdeskundige het gevoel wel voortdurend op de
bres te staan voor anderen, maar zelf in de kou te blijven staan en
van niemand hulp te krijgen.


\section{Een planmatige benadering}

Het voorgaande heeft voldoende verduidelijkt dat het inschakelen van
en het samenwerken met een ervaringsdeskundige met de nodige zorgzaamheid
moet omringd worden. Die zorgzaamheid mag zich niet enkel beperken
tot de ervaringsdeskundige, maar moet ook gericht zijn naar andere
medewerkers van de dienst en zelfs naar een aantal contextelementen.

Een planmatige aanpak bij het inschakelen van een ervaringsdeskundige
maakt de kans veel groter dat daarbij voldoende zorgzaamheid aan de
dag gelegd wordt. De elementen uit de volgende paragrafen kunnen een
hulp zijn bij het opmaken van zo een planmatige aanpak. Men wordt
erin gestimuleerd om aandacht te besteden aan voorbereidende activiteiten
vooraleer de ervaringsdeskundige zijn intrede doet in de organisatie,
en aan ondersteunende activiteiten bij het samenwerken met de ervaringsdeskundige.


\subsection{Voorbereiding van de komst van een ervaringsdeskundige}

Het is van groot belang dat men zich op alle niveaus binnen de organisatie
actief voorbereidt op de komst van de ervaringsdeskundige.

Diverse facetten kunnen hierbij aan bod komen. We vermelden hierna
enkele mogelijke pistes, zoals het aangrijpen van de komst van een
ervaringsdeskundige voor een hernieuwde visieontwikkeling in de organisatie.


\subsubsection{Visieontwikkeling in de organisatie}

Het op het vlak van visie onderbouwen van de inschakeling van een
ervaringsdeskundige kan veel duidelijkheid brengen en kan richting
geven bij het nemen van beslissingen over vragen die zich in het samenwerken
met een ervaringsdeskundige ongetwijfeld stellen. Het is aangewezen
dat de diverse organisatieniveaus betrokken worden bij het expliciteren
van de visie. Enkele voorbeelden van thema's die in dat verband aan
bod kunnen komen zijn: 

\begin{itemize}
\item armoede en armoedebestrijding;
\item de missing link;
\item concrete voorbeelden van de missing link binnen de eigen werking;
\item de rol van een ervaringsdeskundige;
\item de mogelijke waarde van het inschakelen van een ervaringsdeskundige
voor de eigen organisatie, voor de werking ervan en voor de medewerkers.
\end{itemize}

\subsubsection{De medewerkers}

Het spreekt voor zich dat het nodig is om de medewerkers van de dienst
of van de organisatie te informeren over het feit dat ze een ervaringsdeskundige
in armoede en sociale uitsluiting als collega zullen krijgen.

Maar meestal kan men niet volstaan met het inlichten van de collega's
van de ervaringsdeskundige over diens komst. Het is nodig dat de medewerkers
voldoende op de hoogte zijn over de visie op armoede en armoedebestrijding,
waarbinnen het concept ervaringsdeskundigheid zijn plaats heeft. De
collega's van de ervaringsdeskundige zullen dus voldoende inzicht
moeten hebben in de missing link om de specifieke rol van de ervaringsdeskundige
goed te begrijpen.

De betrokkenheid van alle medewerkers op de komst van de ervaringsdeskundige
kan gestimuleerd worden door hen te betrekken bij het zoeken naar
de mogelijke betekenis van ervaringsdeskundigheid in de aanpak van
armoede, naar een mogelijke rol voor de ervaringsdeskundige binnen
de eigen organisatie en naar zijn positie in het concrete team, waarin
hij zal terecht komen. Bij dit zoekproces kunnen de diverse niveaus
binnen de organisatie zich in het bijzonder focussen op die elementen
waarmee ze vanuit hun niveau het meest te maken hebben.


\subsubsection{Organisatiestructuur en -cultuur}

Ervaringsdeskundigen zijn de experts van de doorleefde armoede en
van het eigen perspectief van mensen die in armoede leven. Dit houdt
in dat de ervaringsdeskundige in vergelijking met de andere medewerkers
van de organisatie, wel een heel eigen en aparte invalshoek heeft.
De komst van een ervaringsdeskundige kan met andere woorden een verhoogde
diversiteit binnen de organisatie impliceren. Daarom is het aangewezen
dat men expliciet blijft stil staan bij een aantal vragen dat hiermee
verband houdt:

\begin{itemize}
\item Is de organisatie voldoende toegerust om die grotere diversiteit op
te vangen?
\item Moeten er eventueel in functie hiervan veranderingen aangebracht worden
in de organisatiestructuur of de organisatiecultuur?
\item Waar heeft de ervaringsdeskundige zijn plaats in het organigram?
\item Moeten er elementen in de structuur of de cultuur van de organisatie
bijgesteld worden om ruimte te maken voor de rol van de ervaringsdeskundige
als betekenisverlener van armoede?
\end{itemize}

\subsection{Ondersteuning van de samenwerking met een ervaringsdeskundige}

Het werken met een ervaringsdeskundige kan specifieke coaching, ondersteuning
en begeleiding op diverse niveaus binnen de organisatie vragen. In
veel gevallen worden in de praktijk inderdaad terzake concrete noden
ervaren.

Indien er noden aan specifieke coaching, ondersteuning en begeleiding
worden vastgesteld, kan men meestal een aantal daarvan binnen de organisatie
zelf beantwoorden. Een aantal andere kan eventueel extern beantwoord
worden. Maar sommige worden wellicht gedurende een zekere periode
als een blijvende leemte ervaren, omdat ze alsnog niet adequaat beantwoord
kunnen worden. Zolang het werken met ervaringsdeskundigen nog een
nieuwe methodiek blijft, waarmee nog maar een beperkte ervaring is
opgedaan, zal de kans hiertoe reëel blijven.

Bij wijze van voorbeeld vermelden we hierna op diverse niveaus enkele
mogelijke ondersteuningsbehoeften.


\subsubsection{Steun in een organisatorisch perspectief}

\begin{itemize}
\item De mogelijke nood aan steun in verband met organisatorische maatregelen
om het werken met een ervaringsdeskundige te bevorderen: eventueel
bijvoorbeeld de behoefte aan extra tijd voor dialoog tussen de ervaringsdeskundige
en zijn collega's, wil men de waarde van het inschakelen van een ervaringsdeskundige
werkelijk kunnen benutten.
\item De mogelijke nood aan ondersteuning of supervisie met betrekking tot
de taak van werkgever van een ervaringsdeskundige.
\end{itemize}

\subsubsection{Steun voor de collega's van de ervaringsdeskundige}

\begin{itemize}
\item Collega's van de ervaringsdeskundige kunnen een behoefte aan steun
ervaren rond zaken die te maken hebben met de betekenis van hun positie
als collega, coach of tandempartner van de ervaringsdeskundige. Voorbeelden
kunnen zijn:

\begin{itemize}
\item de behoefte om te reflecteren en van gedachten te wisselen over hun
ervaringen met de tandemwerking, over hun ervaringen met het inschakelen
van de ervaringsdeskundige in hun team, en eventueel ook over de weerslag
die dit alles heeft op de cultuur en het functioneren van de organisatie;
\item de nood aan meer duidelijkheid rond specifieke functies van de ervaringsdeskundige,
zoals diens brugfunctie of diens kritische functie naar de medewerkers
en de organisatie;
\item de vragen die leven bij collega's van de ervaringsdeskundige over
hun eigen waarden- en normenkader en over hun eigen houding ten opzichte
van afstand en nabijheid in relatie tot de doelgroep.
\end{itemize}
\item Kan men vanuit de organisatie of de dienst voorzien in een vorm van
coaching, ondersteuning en begeleiding voor de collega's van de ervaringsdeskundige?
Wat houdt die in? Wie neemt die voor zijn rekening?
\end{itemize}

\subsubsection{Steun voor de ervaringsdeskundige}

\begin{itemize}
\item Ook de ervaringsdeskundige kan behoefte aan steun ervaren in het licht
van zijn functie als ervaringsdeskundige. Voorbeelden van behoeften
aan steun kunnen zijn:

\begin{itemize}
\item nood aan ondersteuning bij het uitklaren van zijn precieze functie
en taken binnen de organisatie;
\item nood aan ondersteuning met betrekking tot zijn rol en relatie ten
aanzien van zijn collega's;
\item nood aan ondersteuning in het leren omgaan met de grenzen van het
mandaat van de organisatie;
\item nood aan erkenning en ondersteuning voor het feit dat het voor een
ervaringsdeskundige krachtenslopend kan zijn om steeds vanuit zijn
gevoel in te gaan op intense probleemsituaties;
\item nood aan erkenning en ondersteuning voor het feit dat de ervaringsdeskundige
om diverse redenen binnen een organisatie in zekere zin een eenzame
positie bekleedt;
\item nood aan ondersteuning op momenten dat de ervaringsdeskundige geconfronteerd
wordt met de gevolgen van het feit dat hij zijn ganse leven, en misschien
zelfs nog steeds, in armoede heeft geleefd.
\end{itemize}
\item Kan er ondersteuning voor de ervaringsdeskundige gerealiseerd worden?
Rond welke facetten? Op welke manier? Door wie?
\end{itemize}

\subsection{Kostprijs van de inschakeling van een ervaringsdeskundige}

Uit het voorgaande blijkt duidelijk dat men voor het inschakelen van
een ervaringsdeskundige in een organisatie voldoende middelen moet
voorzien. Op een moment dat er nog zo goed als geen praktijkervaring
was met ervaringsdeskundigen, waren diensten en organisaties niet
zo happig om uit eigen middelen een aanzienlijk budget vrij te maken
om op experimentele basis met een ervaringsdeskundige aan de slag
te gaan. Daarom legde De Link contacten met diverse overheden om in
samenwerking met hen de mogelijkheden te exploreren om bijkomende
financiële middelen te voorzien voor het scheppen van tewerkstelling
voor ervaringsdeskundigen. Een goed zicht op het kostenplaatje dat
aan de inschakeling van een ervaringsdeskundige hangt, was dus nodig
in functie van die gesprekken. Kennis van het kostenplaatje is echter
ook nodig voor elke organisatie die het inschakelen van een ervaringsdeskundige
op een planmatige manier wil aanpakken.

Om een goede kostenberekening te kunnen maken, moet men er zich van
bewust zijn dat de kostprijs voor het inschakelen van ervaringsdeskundigen
meer bedraagt dan enkel de loonkost van die ervaringsdeskundige. Men
moet immers ook nog rekening houden met een aantal specifieke elementen,
die los staan van de eigenlijke verloning van de betrokken ervaringsdeskundige.
In grote lijnen moet men uitgaan van drie grote kostenfactoren. Het
is moeilijk een vast bedrag voorop te stellen voor de precieze kost
van elk van die factoren, omdat die van organisatie tot organisatie
kan verschillen.


\subsubsection{Loonkost}

Op het eerste gezicht lijkt het logisch om de ervaringsdeskundige
in te schalen op basis van het niveau van het door hem behaalde certificaat,
zoals een diploma, behaald in het volwassenenonderwijs met beperkt
leerplan officieel wordt genoemd.

Toch zijn er nogal wat argumenten te bedenken om minstens ook de levenservaring
van ervaringsdeskundigen op een of andere manier in rekening te brengen
bij het bepalen van het niveau van zijn verloning. Later in dit hoofdstuk,
meer bepaald in paragraaf \ref{verloning} op pagina \pageref{verloning},
komen we hierop terug.

In sommige gevallen blijkt het in de praktijk mogelijk te zijn om
tot op zekere hoogte met deze overwegingen rekening te houden bij
het vastleggen van de verloning voor de ervaringsdeskundige. In andere
gevallen blijkt er helemaal geen ruimte te bestaan om een minder strikte
koppeling tussen verloning en behaald diploma toe te passen.


\subsubsection{Coaching van ervaringsdeskundigheid}

Het is meer dan wenselijk, zowel voor de ervaringsdeskundige als voor
de betrokken organisatie, dat er iemand binnen de organisatie tijd
kan vrijmaken als coach inzake ervaringsdeskundigheid. Een dergelijke
coach heeft een dubbele opdracht. Enerzijds treedt hij op als mentor
voor de ervaringsdeskundige. Anderzijds moet hij ook een mentor zijn
voor de organisatie. In die functie volgt hij de inschakeling van
de ervaringsdeskundige in de organisatie op en tracht hij het nut
van deze specifieke functie voor de organisatie te maximaliseren.
De functie van coach mag niet verward worden met de eventuele functie
van tandempartner van de ervaringsdeskundige.

In zijn functie van mentor voor de ervaringsdeskundige zal de coach
de ervaringsdeskundige ondersteunen. Dit is onder meer nodig omdat
er in de meeste organisaties nog geen traditie is opgebouwd inzake
het werken met ervaringsdeskundigen. Ervaringsdeskundige en mentor
moeten daarom nog samen uitzoeken wat het inschakelen van een ervaringsdeskundige
in die specifieke organisatie concreet kan betekenen, onder meer bijvoorbeeld
wat in die organisatie het meest aangewezen takenpakket voor de ervaringsdeskundige
kan zijn. De mentor kan de ervaringsdeskundige bijstaan in het geven
van toelichting over zijn functie aan de andere medewerkers van de
organisatie en in het aanpakken van moeilijkheden of weerstanden die
hij kan ontmoeten bij het uitoefenen van zijn functie. Hij kan de
ervaringsdeskundige ondersteunen in het bewaken en bewaren van de
specificiteit van zijn functie.

Naar de organisatie toe zal de coach ertoe bijdragen dat de functie
van ervaringsdeskundige ernstig wordt genomen en binnen de organisatie
een volwaardige plaats krijgt. Zowel voor de beleidsfuncties in een
organisatie als voor de medewerkers die dagelijks samenwerken met
de ervaringsdeskundige wordt hij een bevoorrechte gesprekspartner.
Ook voor die collega's is hij het aanspreekpunt bij uitstek om hen
te ondersteunen in het samenwerken met de ervaringsdeskundige.

De omvang van het takenpakket van een coach is afhankelijk van het
aantal ervaringsdeskundigen in de organisatie, van de grootte van
de organisatie en van de effecten die men met het inschakelen van
ervaringsdeskundigen wenst te bereiken. Het is dus aan de organisatie
om hierin een aantal keuzes te maken. Van belang is wel dat over deze
keuzes bewust nagedacht wordt en dat iedere organisatie duidelijk
vaststelt hoeveel werkbelasting de aan de coach toevertrouwde taken
inhouden. In de eerste Regionale Instituten voor Samenlevingsopbouw
en in de eerste Centra voor Algemeen Welzijnswerk, waarin een ervaringsdeskundige
werd tewerkgesteld, werd de omvang van de taak van coach geschat op
ongeveer 25\% van een voltijdse baan. Maar uiteraard mag een kwantificering
van de taak van coach niet tot gevolg hebben dat ze een hinderpaal
vormt voor zijn beschikbaarheid. Een goede coach moet voldoende mentale
ruimte kunnen maken voor zijn taak en moet zich ook voldoende effectief
vrij kunnen maken om zijn taken als coach degelijk te kunnen uitvoeren.


\subsubsection{Afgeleide kosten}

Het inschakelen van een ervaringsdeskundige heeft tot gevolg dat de
betrokken organisatie ook zal moeten investeren in organisatieontwikkeling.

Het inschakelen van de ervaringsdeskundige impliceert immers oog hebben
voor de missing link en een nieuwe kijk op armen en armoede ontwikkelen.
Dit vraagt voor nogal wat organisaties een grondige mentaliteitsverandering.
Maar het is natuurlijk net daarom dat de inschakeling van ervaringsdeskundigen
zo zinvol is. Het inschakelen van een ervaringsdeskundige in een organisatie
impliceert dus dat de betrokken organisatie ook zelf aan de slag gaat,
zij het in samenwerking met die ervaringsdeskundige. De inschakeling
zal een organisatie dus aanzetten om te investeren in visieontwikkeling.
Trouwens ook andere maatschappelijke ontwikkelingen, zoals het kwaliteitsdecreet,
dwingen organisaties om na te denken over missie en visie. En de extra
aandacht die dit decreet vraagt voor een grotere betrokkenheid van
de cliënt en voor het ontwikkelen van strategieën om kansarme cliënten
beter te bereiken, is ook erg relevant indien men wil werken met ervaringsdeskundigen.

Waartoe dit allemaal zal leiden, is vooraf meestal moeilijk in te
schatten. Toch is het niet ongewoon dat een dergelijk proces aanleiding
kan geven tot het bijstellen van de missie en de strategische en operationele
doelen van de betrokken organisatie, wat uiteraard ook soms zijn financiële
implicaties kan hebben.


\section{Tewerkstellingsbarrières}

De inschakeling van ervaringsdeskundigen in armoede en sociale uitsluiting
betekent het binnenbrengen van een nieuwe methodiek binnen een organisatie.
Daartoe is het essentieel dat de inschakeling effectief gebeurt in
de specifieke functie van ervaringsdeskundige, in de rol van betekenisverlener
en tolk van de leefwereld van armen ten aanzien van hulp- en dienstverleners
en vice versa.

Gezien het feit dat het beroep van ervaringsdeskundige totaal nieuw
is, is het logisch dat de bestaande structuren niet per definitie
bevorderlijk zijn voor het stimuleren van het in dienst nemen van
ervaringsdeskundigen. In sommige gevallen kunnen de structuren een
dergelijke aanwerving zelfs compleet onmogelijk maken, zoals een voorbeeld
uit de bijzondere jeugdzorg kan verduidelijken. In de diensten voor
pleegzorg binnen deze sector is er voorzien dat het begeleidend personeel
voor 100\% uit A1's bestaat. Gezien de afgestudeerde ervaringsdeskundigen
een diploma van het niveau B2 hebben, kunnen zij hier dus niet ingeschakeld
worden. Maar de sector van de pleegzorg is op dit vlak zeker niet
de enige sector. Ook in andere sectoren en werkvormen, zoals bijvoorbeeld
de dagcentra en de thuisbegeleidingsdiensten in de bijzondere jeugdzorg,
gelden diplomavereisten, die de instroom van ervaringsdeskundigen
moeilijk of zelfs onmogelijk kunnen maken, en in nog veel meer sectoren
en werkvormen zijn de doorstromingsmogelijkheden voor ervaringsdeskundigen
op grond van diezelfde diplomavereisten uitermate beperkt.

De Vlaamse overheid is zich van het mogelijk bestaan van dergelijke
barrières bewust, en voorziet daarom in de uitvoeringsbesluiten bij
het decreet betreffende de armoedebestrijding dat elke minister binnen
zijn of haar beleidsdomein de nodige maatregelen dient te nemen om
de regelgeving aan te passen.

Behalve obstructies in de regelgeving zelf, zijn er mechanismen in
de subsidiebesluiten mogelijk, die als het ware werkgevers sanctioneren
die ervaringsdeskundigen aanwerven. Tenslotte kunnen ook bepalingen
binnen sectorspecifieke CAO's de tewerkstelling van ervaringsdeskundigen
tegenhouden of ontmoedigen.

In samenwerking met het beleid en met de sociale partners heeft De
Link zich actief ingezet om mogelijke barrières zichtbaar te maken
en op het spoor te komen van reglementeringen en overeenkomsten die
in hun effecten discriminerend werken ten opzichte van de aanwerving
van ervaringsdeskundigen in armoede en sociale uitsluiting. Dergelijke
inspanningen vergen een permanente alertheid, aangezien men deze knelpunten
vaak pas opmerkt, wanneer men er in de praktijk mee geconfronteerd
wordt.

Structurele barrières hoeven overigens niet steeds van reglementaire
aard te zijn, ze kunnen ook een budgettair karakter hebben. Dit heeft
te maken met het feit dat het decreet betreffende de armoedebestrijding
wel een wettelijke basis geeft aan de functie van ervaringsdeskundige,
maar niet voorziet in het feit dat daaraan ook financiële middelen
gekoppeld zullen worden om deze functie in de praktijk te implementeren.
Nochtans impliceert het eigen complementaire karakter van de functie
van ervaringsdeskundige voor de meeste welzijnsvoorzieningen dat een
aanwerving de facto moet gebeuren bovenop het bestaande personeelskader.
Het merendeel van de organisaties die al met een ervaringsdeskundige
gewerkt hebben als stagiair, zijn sterk geïnteresseerd in de aanwerving
van zo een ervaringsdeskundige, maar zij beschikken meestal niet over
de nodige middelen hiertoe.

Dit heeft tot gevolg dat ervaringsdeskundigen op de arbeidsmarkt in
een concurrentiële positie kunnen komen te staan ten opzichte van
andere beroepsgroepen, daar waar de functie van ervaringsdeskundige
in essentie een complementaire functie is. Concreet kan dit bijvoorbeeld
betekenen dat, wanneer een voorziening in de bijzondere jeugdzorg
een ervaringsdeskundige wenst in te schakelen in een bepaalde leefgroep,
dit slechts een financieel neutrale operatie kan worden, indien men
een opvoedersfunctie wegtrekt uit die leefgroep. Als men de resterende
opvoeders niet extra wil belasten, zou dit willen zeggen dat men de
opengevallen opvoederstaken aan de ervaringsdeskundige moet toewijzen,
wat in strijd is met het gegeven dat een ervaringsdeskundige een eigen
specifieke functie heeft. Indien men dit niet doet, legt men een extra
werklast op de schouders van de resterende opvoeders, terwijl daarenboven
van hen ook nog eens verwacht wordt dat zij bijzondere energie investeren
in communicatie, overleg en uitwisseling met de ervaringsdeskundige
om de meerwaarde van het inschakelen van een ervaringsdeskundige ook
effectief te kunnen realiseren.

Het lijkt dan ook wenselijk dat de overheid op termijn voorziet in
de subsidiëring van de functie van ervaringsdeskundige als een aparte
functie, zoals ze dat trouwens ten experimentele titel heeft gedaan
in enkele sectoren, zoals het opbouwwerk en het algemeen welzijnswerk.
Eventueel kan de overheid starten met de financiering van een beperkt
aantal functies, verspreid over de verschillende sectoren, en voorzien
in een groeipad, zoals dat in het verleden nog met andere functies
het geval is geweest. Inspanningen van de overheid zouden eventueel
ook aangevuld kunnen worden met inspanningen terzake van de kant van
de sociale partners, bijvoorbeeld in het kader van de sociale maribel.

In afwachting daarvan ziet De Link het als haar taak om te zoeken
naar middelen die de werkgevers ter beschikking kunnen krijgen met
het oog op de tewerkstelling van een ervaringsdeskundige. Ook met
dit doel sensibiliseert en informeert De Link de individuele werkgevers
over diverse tewerkstellingsmaatregelen zoals Sociale Maribel, RSZ-tegemoetkomingen
voor langdurig werklozen, maatregelen op het vlak van de Sociale inschakelingseconomie
(SINE), enzovoort.


\section{\label{verloning}Verloning}

Toen de eerste ervaringsdeskundigen in dienst werden genomen, stelde
men vast dat hun netto maandloon in de meeste gevallen nauwelijks
1000 ¤ bedroeg. Gezien de ervaring, achtergrond en leeftijd van deze
mensen, is dit een erg karige verloning. Men kan zich zelfs afvragen
of een dergelijke verloning hen wel uit hun financiële armoede kan
halen en of ze niet eerder het structurele onrecht dat hen aangedaan
is, in stand houdt. Bedenkingen over het niveau van verlonen van ervaringsdeskundigen
zijn mogelijk op basis van anciënniteitsoverwegingen en op basis van
de door hen uitgeoefende functie.


\subsection{Verloning en de uitgeoefende functie}

Eigenlijk ziet men in de praktijk dat ervaringsdeskundigen bijna steeds
ingeschakeld worden in teams, of samenwerken in tandem, met opgeleide
deskundigen met een diploma hoger onderwijs. Daarbij zijn de functie
van ervaringsdeskundige en die van zijn tandempartner of teamcollega
complementair. Dit wil zeggen dat beiden elkaar aanvullen en elkaar
nodig hebben. In de praktijk zijn ze met dezelfde opdrachten en taken
bezig, waarin de invalshoek van de twee partijen nodig is om tot de
meest zinvolle en juiste oplossing te komen. Nochtans werken de meeste
methodisch geschoolde tandempartners en hulpverleners op A1-niveau,
terwijl de ervaringsdeskundige gezien zijn diploma betaald wordt op
A2- of B2-niveau. Gezien de taakinhoud en opdracht klopt een dergelijk
groot onderscheid in verloning niet.

Inhoudelijk is het wel zo dat de opgeleide deskundige over een aantal
vaardigheden beschikt, die de ervaringsdeskundige in zijn opleiding
niet heeft geleerd. De opgeleide deskundige heeft ook een aantal taken,
die niet tot het takenpakket van de ervaringsdeskundige behoren, zoals
het schrijven van teksten, het maken van een jaarverslag, enzovoort.
Toch is het, gezien de globale taakinhoud van beiden en hun specifieke
opdrachten, niet logisch om een loonsonderscheid te maken tussen de
ervaringsdeskundige en diens rechtstreekse collega. Eerder zou men
vanuit het beginsel gelijk loon voor gelijk werk moeten stellen dat
de ervaringsdeskundige ook op een niveau hoger onderwijs zou moeten
verloond kunnen worden. Dit gaat terug op het principe van de functieverloning,
wat volgens De Link in het geval van ervaringsdeskundigen meest aangewezen
is, onder meer omdat de deskundigheid die de ervaringsdeskundige in
de organisatie binnenbrengt niet enkel teruggaat op zijn opleiding,
maar eveneens op zijn levenservaring. De deskundigheid die de ervaringsdeskundige
binnenbrengt in de organisatie laat zich met andere woorden niet vatten
in het \emph{diplomaniveau van} \emph{opgeleide ervaringsdeskundige
in armoede en sociale uitsluiting}.

De levenservaring van ervaringsdeskundigen in armoede en sociale uitsluiting
is een basis, een voorwaarde zonder dewelke zij -uiteraard- het beroep
van ervaringsdeskundige in armoede en sociale uitsluiting niet kùnnen
uitoefenen. Het is wat men in onderwijstermen noemt een Elders Verworven
Competentie (EVC), maar dan één die essentieel is om als ervaringsdeskundige
te kunnen werken en die desondanks niet gevalideerd wordt in het diploma.
En daarom blijkbaar ook niet in de verloning. Deze levenservaring
vormt trouwens een basis die oorzaak en gevolg geweest is van uitsluiting
en onrecht vanwege de samenleving. Dezelfde samenleving die nu zegt:
om op een efficiëntere en humanere manier aan armoedebestrijding te
kunnen doen hebben we ervaringsdeskundigen nodig, met hun ervaringscompetentie,
die alleen zij kunnen bieden. Voor kaderfuncties in ondernemingen
geldt in een dergelijk geval, zeker als zij een aantal competenties
te bieden hebben die tenslotte ook niet in hun diploma vervat zitten,
dat zij in een sterke positie zitten om hun looneisen te stellen,
omdat men hen nodig heeft.

Maar op de werkvloer merkt men dat in bijna alle gevallen een verloning
op A1-niveau, al heb je slechts een B2-diploma, moeilijk te verdedigen
valt. De sociale partners zijn onder meer bevreesd dat het verlaten
van het beginsel van een diplomageoriënteerde verloning tot gevolg
kan hebben dat de spanning op de loonmarkt sterk toeneemt, wat dan
onvermijdelijk zou leiden tot een periode van verhoogde sociale onrust.
Want niet enkel de sociale partners, ook de collega-werknemers van
ervaringsdeskundigen en misschien zelfs de overheid, die op dit vlak
regelgevend kan optreden, zijn blijkbaar nog niet rijp om de strikte
koppeling van loonbarema's aan diploma's te versoepelen. In de enveloppegefinancierde
sectoren in het welzijnswerk bijvoorbeeld, laat de regelgeving en
de CAO niet toe dat aan ervaringsdeskundigen een hogere verloning
uitbetaald wordt dan voorzien is in de barema's die van kracht zijn
voor het door hen behaalde diploma.

De strenge koppeling van verloning aan het behaalde diploma werd zichtbaar
gemaakt in internationaal vergelijkend onderzoek \cite{VDam97}. Van
alle onderzochte landen bleek in Vlaanderen het effect van het behaalde
diploma op het inkomen en de kansen om werk te vinden het grootst.
Daartegenover staat dan dat Vlaanderen heel laag scoort als het gaat
om kansen om opgedane ervaringskennis of via ervaring verworven vaardigheden
te verzilveren. In de praktijk toont dit zich onder meer in het feit
dat inspanningen van laaggeschoolden om hun basiscompetenties te verhogen
weinig worden gevaloriseerd onder invloed van het overheersende gewicht
dat aan diploma's wordt gegeven. Voor ervaringsdeskundigen heeft dit
concreet tot gevolg dat men op de arbeidsmarkt enkel oog heeft voor
het niveau van het diploma dat ze behalen via de opleiding, en dat
men eigenlijk voorbijgaat aan het feit dat ze via die opleiding eveneens
heel hun levenservaring ombouwen tot een professioneel inzetbare competentie.


\subsection{Verloning en anciënniteit}

Om als ervaringsdeskundige te kunnen werken is het nodig dat die ervaring
verwerkt en verruimd is, dat de kansarme middels een opleiding methoden,
technieken en vaardigheden leert om zijn ervaring deskundig in te
kunnen zetten. Opgeleide ervaringsdeskundigen in armoede en sociale
uitsluiting hebben dat gedaan door een opleiding te volgen die voor
de meesten onder hen geen tweede maar een eerste kans op onderwijs
betekende. Ook dit laatste is in feite een gevolg van de uitsluiting
die armen heel hun leven ondervonden hebben. Het zijn mensen die doorgaans
pas op latere leeftijd in de mogelijkheid komen om een diploma te
behalen. Als zij dan als ervaringsdeskundige ingeschaald worden volgens
hun opleidingsniveau, en meestal ook nog zonder enige anciënniteit
van start gaan, dreigen ze te eindigen met een netto-inkomen dat niet
eens genoeg is om hen uit de financiële armoede te halen en worden
alle werkloosheidsvallen tegelijk opengezet.

Heel wat ervaringsdeskundigen hebben met andere woorden reeds een
hele levensloop achter de rug, wanneer ze de opleiding tot ervaringsdeskundige
aanvatten, terwijl men toch ziet dat nagenoeg alle afgestudeerde ervaringsdeskundigen
moeten starten zonder erkende ervaring. Daarom bepleit De Link dat
men voor een ervaringsdeskundige levenservaring zou mee verrekenen
in functie van het bepalen van de beroepsanciënniteit. Het combineren
van diploma en levensanciënniteit houdt eigenlijk een appreciatie
in van wat de functie ervaringsdeskundige in wezen inhoudt. Tevens
kan een dergelijke combinatie een pragmatische oplossing bieden, zolang
er nog geen positief gevolg gegeven wordt aan het streven naar een
grotere erkenning voor ervaringsdeskundigen van elders verworven competentie.

Een eerste maatschappelijke erkenning van dit beginsel werd bereikt
in het kader van de oprichting van een Team voor Advies en Ondersteuning
binnen de structuur van het RISO Vlaams-Brabant, in het kader van
een samenwerkingsverband met de provincie Vlaams-Brabant. Per vijf
jaar levensanciënniteit werd aan de tewerkgestelde ervaringsdeskundige
een jaar beroepsanciënniteit toegekend. In een volgend hoofdstuk staan
we stil bij de belangrijke betekenis van de Teams voor Advies en Ondersteuning
in het licht van de tewerkstelling van ervaringsdeskundigen.


\subsection{Een nieuw perspectief dringt zich op}

Het is nodig dat er een duidelijke en financiële waardering komt van
de ervaringskennis die mensen uit diepe armoede hebben omtrent de
armoedeproblematiek en die wij als maatschappij nodig hebben om op
een meer efficiënte en humanere manier aan armoedebestrijding te doen.

Daarom,

\begin{itemize}
\item om erkenning te geven aan de jarenlange pijnlijke ervaring van het
leven in armoede die de basis vormt voor de tewerkstelling als ervaringsdeskundige
in armoede en sociale uitsluiting,
\item om erkenning te geven aan het complementaire en gelijkwaardige van
de functies,
\item om waardering te geven voor het op late leeftijd grijpen van die eerste
kans op onderwijs om dit werk te kunnen doen,
\item om aan te geven dat het juiste belang gehecht wordt aan de specifieke
kennis en knowhow die men in huis haalt door een ervaringsdeskundige
aan te werven,
\end{itemize}
dient de samenleving bij de tewerkstelling van ervaringsdeskundigen
in een financiële tegemoetkoming te voorzien die verder durft te denken
dan de traditionele diplomacategorieën. De Link vindt een dergelijk
nieuw perspectief noodzakelijk, omdat mensen uit de diepe armoede
die ervaringsdeskundige worden, daar recht op hebben.


\section{Pioniersfase}


\subsection{Tewerkstelling van ervaringsdeskundigen in opleiding}

Reeds voor de opleiding tot ervaringsdeskundige van start ging, was
al een beperkt aantal ervaringsdeskundigen aangeworven door Kind en
Gezin. Zij kregen van hun organisatie de mogelijkheid om in dienstverband
de hele opleiding te volgen. En terwijl de opleiding van de eerste
cursistengroepen nog bezig was, werden ook al in andere sectoren van
het werkveld betaalde functies voor ervaringsdeskundigen gecreëerd.
Bij het uitblijven van ondersteuningsbeurzen voor de cursisten in
de opleiding tot ervaringsdeskundige werd de behoefte aan het vinden
van een dergelijke uitweg steeds acuter. Meerdere cursisten dreigden
hun opleiding vroegtijdig te moeten beëindigen omwille van dwingende
financiële redenen.

Deze nieuwe betaalde functies voor ervaringsdeskundigen situeerden
zich in de sector van het sociaal cultureel werk. Het betrof meer
bepaald drie functies in de sector samenlevingsopbouw. Ongeveer gelijktijdig
werden ook twee extra tijdelijke functies gecreëerd binnen De Link
zelf, om tot na het afstuderen van de allereerste lichting ervaringsdeskundigen
het aspect ervaringsdeskundigheid in de opleiding te kunnen versterken.

Het betrof een volwaardige en voltijdse tewerkstelling, waarbij de
betrokkenen in de mogelijkheid gesteld werden om de opleiding verder
te volgen via het stelsel van educatief verlof. Daarenboven werd de
tewerkstelling gesuperviseerd vanuit de opleiding, zoals dit gebeurt
bij een stage en konden de gepresteerde uren gelden als uren beroepspraktijk.

De keuze voor voltijdse banen is er gekomen na de vaststelling dat
er bij een verloning op B2-niveau nogal wat werkloosheidsvallen dreigen.
Concreet stelde men bijvoorbeeld vast dat een deeltijdse tewerkstelling
voor een aantal cursisten geen financieel voordeel bood. Aanvankelijk
leefde in het opbouwwerk het idee om voor de ervaringsdeskundigen
een tewerkstelling van 75\% fte uit te bouwen. Omwille van het bovengenoemde
gevaar is men hiervan afgestapt, en is men het spoor gaan bewandelen
van een full-time tewerkstelling, gecombineerd met kredieturen. Dit
betekende dus dat de cursisten hun opleiding konden verder zetten
in het kader van de tewerkstelling en in het stelsel van sociale promotie.

Vanuit pragmatisch oogpunt was dit een goede oplossing. Toch kan ze
niet verhullen dat er zich hier een structureel probleem van te lage
verloning stelt. Hierdoor hebben ervaringsdeskundigen in de praktijk
minder kansen inzake loopbaanplanning en deeltijds werk dan werknemers
in andere looncategorieën. Nochtans moeten ervaringsdeskundigen evenveel
als anderen het recht hebben op een volwaardige baan met voldoende
keuzemogelijkheden inzake loopbaanplanning en met een voldoende hoge
verloning, zodat de werkloosheidsvallen kunnen vermeden worden.

Nieuwe kansen op tewerkstelling voor ervaringsdeskundigen bleven niet
beperkt tot het opbouwwerk en De Link zelf. Later, kort voor de tijd
dat de eerste ervaringsdeskundigen hun diploma uitgereikt kregen,
werden nog drie functies voor ervaringsdeskundigen gecreëerd, dit
keer in de sector van het algemeen welzijnswerk.


\subsection{Een coachingsmodel}

In de experimenten inzake tewerkstelling van ervaringsdeskundigen
in de sectoren opbouwwerk en algemeen welzijnswerk werd het principe
toegepast om bij elke functie voor een ervaringsdeskundige ook een
deeltijdse functie te creëren voor een opgeleide deskundige. Het achterliggende
idee daarbij is er trachten zorg voor te dragen dat de ervaringsdeskundige
niet in een schier onmogelijke situatie terecht komt en voortijdig
opgebrand geraakt. Het is veel moeilijker voor een ervaringsdeskundige
om helemaal in zijn eentje zichzelf en een totaal nieuwe functie waar
te maken, dan wanneer hij dat kan doen in samenwerking met een collega,
die zich speciaal om hem bekommert. De taken van deze opgeleide deskundige
zijn:

\begin{itemize}
\item de komst van een ervaringsdeskundige in de dienst voor te bereiden;
\item de ervaringsdeskundige in zijn taak te begeleiden en te omkaderen;
\item de methodiek van het werken met een ervaringsdeskundige verder te
introduceren en te implementeren in de organisatie;
\item alle vragen en problemen te inventariseren met het oog op de toekomst;
\item een eerste evaluatie te maken en aanbevelingen te formuleren.
\end{itemize}
Intussen heeft de ervaring geleerd dat een functie van coach inzake
ervaringsdeskundigheid binnen een organisatie zich niet enkel dient
toe te spitsen op het mentorschap voor de ervaringsdeskundige en op
de initiële problemen die gepaard kunnen gaan met het inschakelen
van een nieuwe ervaringsdeskundige. Een dergelijke coach heeft zeker
ook een functie naar de collega's van de ervaringsdeskundige en naar
de organisatie in zijn geheel. Hij kan er actief toe bijdragen dat
de specifieke inbreng vanuit ervaringsdeskundigheid maximaal ten goede
komt aan de hele organisatie. In die zin wordt bij de functie van
coach steeds minder gedacht aan iemand die hoofdzakelijk het introductieproces
van de ervaringsdeskundige moet vergemakkelijken.


\subsection{Gevarieerde middelen}

De middelen voor het aanwerven van ervaringsdeskundigen in het opbouwwerk,
betroffen tijdelijke middelen, afkomstig uit de sector zelf. Een mogelijke
continuering van de tewerkstelling van de ervaringsdeskundigen voor
onbepaalde duur werd in het vooruitzicht gesteld onder voorbehoud
van een positieve evaluatie. De middelen voor het aanwerven van ervaringsdeskundigen
in het algemeen welzijnswerk werden beschikbaar gesteld in de context
van het Vlaams Intersectoraal Akkoord. Deze middelen blijven voor
onbepaalde duur beschikbaar. In de context van dit zelfde VIA-akkoord
kreeg De Link de middelen om voor onbepaalde duur de tewerkstelling
van zijn drie oorspronkelijke ervaringsdeskundigen te continueren,
die voorheen op projectbasis werden gefinancierd door het ministerie
van maatschappelijke integratie.

Eveneens in de context van dit VIA-akkoord werden middelen vrijgemaakt
om drie ervaringsdeskundigen tewerk te stellen in de VDAB, één te
Gent en twee te Antwerpen. Dit initiatief werd operationeel rond het
tijdstip waarop de eerste groepen cursisten afstudeerden. Kort daarop
kwam er nog een plaats beschikbaar in het kader van het jo-jo-project
van het ministerie van onderwijs in een school in Tienen, het PISO.
Daarnaast werden uiteraard ook de bestaande functies voor ervaringsdeskundigen
in Kind en Gezin gecontinueerd.


\subsection{Verdere prospectie}

Nog in die periode werden gesprekken opgestart met het kabinet van
de minister van Maatschappelijke Integratie om na te gaan of het mogelijk
was om in enkele OCMW's een functie van ervaringsdeskundige te creëren.
Het NAP\-incl, het Nationaal ActiePlan Sociale Insluiting, voor de
periode 2001-2003 voorzag immers in het creëren van tewerkstellingsmogelijkheden
voor ervaringsdeskundigen in OCMW's. In het licht hiervan is het uiterst
betekenisvol dat de genoemde gesprekken met de bevoegde minister er
uitdrukkelijk kwamen op vraag van lokale OCMW's die een gunstige ervaring
hadden gehad met stages van ervaringsdeskundigen binnen hun diensten.
Eenzelfde gunstige ervaring met een ervaringsdeskundige in opleiding
lag aan de basis van een voorstel van experiment dat door een centrum
voor kinderopvang en gezinsondersteuning ingediend werd bij Kind en
Gezin met als doel een ervaringsdeskundige te kunnen aanwerven.

Evenmin onbelangrijk is het feit dat het decreet betreffende de armoedebestrijding
voorziet dat de Coördinerend Minister Armoede de tewerkstelling van
ervaringsdeskundigen kan stimuleren in alle sectoren die met armoede
te maken hebben en dat de uitvoeringsbesluiten elke Vlaamse minister
de ruimte bieden om binnen zijn beleidsdomein initiatieven te nemen
inzake de tewerkstelling van ervaringsdeskundigen.

Parallel aan deze ontwikkelingen op het vlak van regelgeving, zette
men ook in de Vlaamse administratie de eerste stappen in functie van
het inschakelen van ervaringsdeskundigen. Meer specifiek vatte het
bestuur van bijzondere jeugdbijstand het plan op om te experimenteren
met de tewerkstelling van ervaringsdeskundigen binnen de nieuw op
te richten provinciale multidisciplinaire teams, die tot taak hebben
ondersteuning te bieden aan de comités voor bijzondere jeugdzorg,
de bemiddelingscommissies en de sociale diensten van de Vlaamse Gemeenschap
bij de jeugdrechtbank. Ervaringsdeskundigen kwamen dus in de sector
van de bijzondere jeugdzorg in beeld ter gelegenheid van de reorganisatie
van de buitendiensten.

Bij wijze van experiment werd een voltijdse ervaringsdeskundige medewerker
aangeworven in twee provinciale multidisciplinaire teams, namelijk
Limburg en West-Vlaanderen. Van bij de aanvang toonde de sector een
grote openheid om nauw samen te werken met De Link aan de voorbereiding
van dit experiment. De Link werd betrokken bij alle belangrijke keuzes
die inzake ideeëngoed en de inbreng van ervaringsdeskundigen moesten
gemaakt worden. En vermits van bij de aanvang het perspectief op het
inschakelen van een ervaringsdeskundige aanwezig was, kon ook reeds
rekening gehouden worden met dit perspectief bij de selectie van de
overige leden van het multidisciplinaire team.

De taak van de ervaringsdeskundige in deze teams bestaat erin advies
te geven over moeilijke dossiers in een tandemfunctie met een expert-consulent.
De taak van de ervaringsdeskundige situeert zich hier dus op een tweedelijnsniveau.


\subsection{Verspreide tewerkstelling}

Al deze ontwikkelingen hadden tot gevolg dat ook reeds de allereerste
ervaringsdeskundigen op heel uiteenlopende plaatsen in het werkveld
terecht kwamen. In het originele concept was men er nochtans vanuit
gegaan dat de eerste afgestudeerde opgeleide ervaringsdeskundigen
best zouden samengebracht worden in een team, waarop diensten en organisaties
een beroep zouden kunnen doen. Men was er toen vanuit gegaan dat in
een dergelijk model de ervaringsdeskundige sterker zou staan bij het
bewaken van de eigen identiteit en dat het werkveld meer de tijd zou
krijgen om vertrouwd te worden met dit nieuwe concept.

\newpage


\chapter{\label{eerste-initiatieven}Eerste tewerkstellingsinitiatieven}


\section{Inleiding}

De reeds eerder genoemde studie van het HIVA \cite{Reg00} had vastgesteld
dat het inschakelen van ervaringsdeskundigen het meeste kans op slagen
heeft en inhoudelijk de meeste meerwaarde kan bieden in die organisaties,
die bereid zijn hierin als pionier op te treden en die reeds vragende
partij zijn voor een ervaringsdeskundige.

Anderzijds hadden contacten met organisaties in het werkveld en met
diverse koepels geleerd dat het creëren van tewerkstellingsplaatsen
voor ervaringsdeskundigen een kwestie zou zijn van het vinden van
extra financiële middelen.

Deze vaststellingen hebben de inspanningen van De Link met het oog
op de tewerkstelling van ervaringsdeskundigen gestuurd. Dit is de
reden waarom De Link ernaar gestreefd heeft prioriteit te geven aan
het uitbouwen van samenwerkingsrelaties met die diensten en sectoren,
die reeds vroeg een duidelijke interesse lieten blijken om met een
ervaringsdeskundige aan de slag te gaan. Het is dus niet toevallig
dat een aantal van de eerste betaalde ervaringsdeskundigen net in
die sectoren aan de slag kon, op een ogenblik dat er eigenlijk nog
zo goed als geen ervaring was met het inschakelen van ervaringsdeskundigen
in het werkveld en men zich dus nog niet kon spiegelen aan bestaande
praktijkvoorbeelden.

In die zin kunnen deze diensten en sectoren ongetwijfeld als pioniers
beschouwd worden en mag men deze eerste initiatieven terecht als experimenteel
bestempelen. Daarom ook zijn de ervaringen met deze eerste initiatieven
bijzonder leerrijk, temeer omdat ze opgedaan zijn in heel uiteenlopende
sectoren die elk hun eigen specifieke vereisten stellen. Daarenboven
maakten ze meteen al enkele van de meest belangrijke basiselementen
van de methodiek van ervaringsdeskundigheid duidelijk zichtbaar. Omwille
van hun voorbeeldfunctie leek het ons zinvol deze ervaringen wat uitgebreider
te belichten. We proberen dit hoofdzakelijk te doen vanuit het perspectief
van de dienst of de organisatie. Het proces van zoeken en reflexief
handelen van de diensten geniet daardoor de centrale aandacht, niet
zozeer omdat aan de gemaakte keuzes zelf een voorbeeldkarakter moet
toegekend worden, maar vooral omdat het zoekproces op zich zo essentieel
blijkt te zijn aan het uitbouwen van de samenwerking met een ervaringsdeskundige.


\section{Geschiedenis van de eerste initiatieven}


\subsection{Kind en Gezin}

Een eerste initiatief inzake het werken met ervaringsdeskundigen werd
door Kind en Gezin genomen in 1992 in de regio Antwerpen in het kader
van het Horizonproject. Kind en Gezin Antwerpen nam toen enkele kansarme
werkloze moeders in dienst met als doel om hen als ervaringsdeskundige
in te schakelen en op die manier de dienstverlening aan kansarme gezinnen
te verbeteren. Vooraleer ze aan de slag konden, kregen deze eerste
ervaringsdeskundigen binnen Kind en Gezin een korte en erg praktijkgerichte
opleiding. Die was vooral gericht op het verduidelijken van de opdracht
van Kind en Gezin en op het samen gaan zoeken met de betrokkenen hoe
ze met hun eigen ervaringen als bagage andere mensen kunnen helpen
op het vlak van gezondheids- en opvoedingsvoorlichting.

Na deze beperkte opleiding werd elke ervaringsdeskundige gekoppeld
aan een sociaal verpleegkundige. Samen legden ze huisbezoeken af.

Bij het einde van het Horizonproject werd het werken met ervaringsdeskundigen
positief geëvalueerd en besliste men om de methodiek uit te breiden
naar alle Vlaamse provincies. Daarom werd in 1996 een nieuwe lichting
ervaringsdeskundigen aangeworven. Kind en Gezin gaf hen gedurende
een periode van negen maanden een interne opleiding van drie dagen
per week. Vanaf de vierde opleidingsmaand werd één opleidingsdag per
week gereserveerd voor het volgen van een kijkstage. De laatste drie
maanden van hun opleiding volgden de ervaringsdeskundigen nog gedurende
een dag in de week les. Vanaf dan bestonden de twee overige opleidingsdagen
uit een doestage. Na hun interne opleiding werden de ervaringsdeskundigen
gekoppeld aan een regioverpleegkundige, waarmee ze in tandem gingen
samenwerken. Ze werden tewerkgesteld in plaatsen waar een preventief
zorgcentrum werd opgericht.

Wanneer vanaf 1999 in het volwassenenonderwijs een opleiding tot ervaringsdeskundige
werd ingericht, gecoördineerd door De Link, spoorde Kind en Gezin
de ervaringsdeskundigen die ze dan reeds in dienst had, aan om deze
opleiding te volgen tijdens de diensturen.

Tien jaar nadat de eerste ervaringsdeskundigen in de organisatie van
start gingen, had Kind en Gezin tien ervaringsdeskundigen in dienst,
samen goed voor 8,7 fte. Met het oog op de actualisatie van de functie
van ervaringsdeskundige en om ze aan te passen aan de nieuwe behoeften,
zette Kind en Gezin een interne stuurgroep aan het werk. Één van de
centrale discussiepunten binnen die stuurgroep betrof het werken in
tandemverband. Kind en Gezin had de ervaring dat het moeilijk lukte
om de beide tandempartners op een gelijkwaardig niveau te krijgen.
In de tandem nam de ervaringsdeskundige meestal een ondergeschikte
positie in. Een dergelijke onevenwichtige onderlinge verhouding is
niet bevorderlijk voor een intense samenwerking en verhindert zeker
dat de mogelijkheden, die het werken met ervaringsdeskundigen biedt,
maximaal worden benut. Daarom besliste men in de stuurgroep om het
tandemmodel binnen Kind en Gezin niet langer aan te houden als vast
samenwerkingsverband. Men koos ervoor om de positie van de ervaringsdeskundige
te gaan versterken en vorm te geven als een volwaardige functie binnen
een multidisciplinair team.

Zo een multidisciplinair team bestaat uit een aantal ondersteunende
functies, waarvan ervaringsdeskundige in de kansarmoede, afgekort
eka, er één is. Deze ondersteunende functies, die met de overkoepelende
naam doelgroepconsulenten worden aangeduid, hebben als taak binnen
het regioteam ondersteuning te bieden bij moeilijkere begeleidingen
aan gezinnen uit de doelgroep. Een andere maatregel die de positie
van ervaringsdeskundigen in een regioteam moet versterken is het inschakelen
van minstens twee ervaringsdeskundigen in die regio's waar het omwille
van de concentratie aan kansarme gezinnen aangewezen is om een ervaringsdeskundige
in te zetten, zodat elke ervaringsdeskundige in zijn regioteam minstens
over een collega-ervaringsdeskundige kan beschikken.

Met deze vernieuwde beleidsopties bevestigde Kind en Gezin op een
krachtige wijze het geloof in de waarde van het werken met ervaringsdeskundigen.
Als gevolg ervan kwam een aantal nieuwe functies voor ervaringsdeskundige
vrij.

Verder onderstreepte de organisatie ook het belang van coaching. Daarom
werd beslist om de coachingcapaciteit te versterken, zodat er een
goede ondersteuning kan geboden worden in verband met het inschakelen
van en samenwerken met ervaringsdeskundigen. Deze beleidsoptie, gebaseerd
op praktijkervaring van meerdere jaren, illustreert dat een coaching
niet enkel toegespitst mag worden op de introductie van de allereerste
ervaringsdeskundige in een organisatie, maar dat coaching eerder een
permanent aandachtspunt dient te zijn.

Het vernieuwd concept wil inspelen op een aantal vaststellingen uit
het verleden:

\begin{itemize}
\item In sommige gevallen schoof de regioverpleegkundige de verantwoordelijkheid
voor de kwaliteit van de relatie met het kansarm gezin in de schoenen
van de ervaringsdeskundige.
\item In sommige gevallen liepen de ervaringsdeskundigen een eigen traject
met de gezinnen, wat dus meteen illustreert dat ze meer in hun mars
hebben dan enkel de hen opgedragen tolkfunctie. Hoewel tandemwerking
niet betekent dat men alles samen moet doen, was er in het concept
waarin de ervaringsdeskundige aan een regioverpleegkundige werd gekoppeld,
niet echt ruimte voor de ervaringsdeskundige om een eigen traject
te lopen.
\end{itemize}
In het vernieuwd concept is het uitgangspunt dat datgene wat elkeen
doet in de hulpverlening, het forum vormt voor het permanent overleg
tussen ervaringsdeskundige en regioverpleegkundige. De ervaringsdeskundige
krijgt als specifieke taken:

\begin{itemize}
\item de vraag mee verhelderen;
\item mee helpen zoeken naar mogelijke wegen voor oplossingen.
\end{itemize}
Het betekent dat teamwerk meer centraal staat, daar waar in het verleden
in verband met ervaringsdeskundigen en regioverpleegkundigen niet
geïnvesteerd werd in team-building.

Het nieuwe concept streeft duidelijkheid na over de vraag wat men
wel en niet kan oppakken in de beperkte tijd die ter beschikking staat
om in dat specifieke gezin aan dienstverlening te doen.

Ook wordt in het nieuwe concept de samenwerking tussen regioverpleegkundige
en ervaringsdeskundige in de eerste plaats bekeken als een functionele
samenwerking, waarvan het gezin beter wordt. In een dergelijk concept
is het voor de ervaringsdeskundigen wel belangrijk hechtingspunten
te hebben, waar ze een plek vinden en zich erkend weten. Voor de regioverpleegkundigen
is het belangrijk dat ze erkend worden in het feit dat ook zij met
eigen gevoelens kunnen zitten, waarmee ze ergens terecht moeten kunnen.

De ervaringsdeskundige van Kind en Gezin kan diverse taken opnemen.
De concrete inbreng van de ervaringsdeskundige kan erg verschillend
zijn naargelang de situatie. Zijn inbreng kan gericht zijn naar het
beleid van de organisatie, naar de regioverpleegkundige en naar de
cliënt.


\paragraph{Verduidelijken van de leefwereld}

Hier bestaat de taak van de ervaringsdeskundige erin om vanuit de
leefwereld van de kansarme taal, gedrag, gevoelens, waarden, verwachtingen,
overlevingsstrategieën, krachten, enzovoort te duiden, uit te leggen
en te verklaren.


\paragraph{Brugfunctie}

Dit wil zeggen: alles wat kan bijdragen tot een betere relatie tussen
het gezin en de dienst. De ervaringsdeskundige is een dynamische factor
die het ontstaan van onevenwicht in de hulpverleningsrelatie voorkomt
of tegengaat en die de wederzijdse dialoog tussen cliënt en dienst
bevordert en ondersteunt. 


\paragraph{Ondersteuningsfunctie}

De ervaringsdeskundige staat naast de cliënt en gaat samen met die
cliënt, dit wil zeggen het gezin, op weg in zijn strijd om de kansarmoedesituatie
het hoofd te bieden en de zorg voor en de opvoeding van de kinderen
op te nemen. De inspanningen van het gezin worden respectvol en positief
benaderd.


\paragraph{Ontschuldigen}

De ervaringsdeskundige heeft ook een belangrijke taak in het ontschuldigen
van gezinnen die in kansarmoede leven en in het bevorderen van het
feit dat vooral op een neutrale manier op zoek gegaan wordt naar relevante
betekenissen in de context van de moeilijke situatie waarin mensen
hun kinderen moeten opvoeden, eerder dan dat gepraat wordt in termen
van gedepriveerden, sociale gevallen en risicogezinnen.


\paragraph{Modelfunctie}

De ervaringsdeskundige kan een modelfunctie vervullen, zowel naar
de regioverpleegkundige als naar de kansarme. Door zijn optreden kan
de ervaringsdeskundige een voorbeeld zijn voor de cliënt en op die
manier informatie, vaardigheden en structuur aanbieden. De modelfunctie
kan ook betekenen model staan voor het recht van de cliënt om op te
komen voor zijn perspectief en voor zijn noden. Dit impliceert dat
de ervaringsdeskundige moet kunnen ingaan tegen de regioverpleegkundige,
wanneer die een gezin een advies geeft, dat voor dat gezin eigenlijk
niet betekenisvol is of wanneer die een perspectief ontwikkelt, waarmee
het gezin niet akkoord kan gaan.


\paragraph{Signaalfunctie}

De ervaringsdeskundige is alert voor knelpunten in de dienstverlening
die in relatie staan tot de problematiek van kansarmoede. Hij verwoordt
die en vraagt er aandacht voor.


\paragraph{Visieontwikkeling}

Vanuit zijn specifieke kennis en invalshoek helpt de ervaringsdeskundige
zowel op het beleidsvlak als op het terrein, zoeken naar actuele en
aangepaste visies en methodieken.


\subsection{Opbouwwerk}

In het opbouwwerk werden door de Vlaamse Minister voor Gezin en Maatschappelijk
Welzijn middelen vrij gemaakt om in de grootstedelijke RISO's telkens
een voltijdse ervaringsdeskundige tewerk te stellen in het kader van
een betaalde stage voor de periode van 14 maanden. Het betrof dus
weliswaar tijdelijke functies, maar anderzijds werd continuering ervan
in het vooruitzicht gesteld na een positieve evaluatie, wat uiteindelijk
ook is gebeurd.

Tewerkstelling in het kader van de regionale instituten voor samenlevingsopbouw
kon op korte termijn twee doelstellingen combineren. Enerzijds kon
ze bijdragen tot de opleiding en de werkervaring van de betrokken
ervaringsdeskundigen. Anderzijds kon ze bijdragen tot het verhogen
van de deskundigheid en de mogelijkheden van het opbouwwerk in het
algemeen en de regionale instituten in het bijzonder met betrekking
tot het werken met personen die in armoede leven en met betrekking
tot het samenwerken met verenigingen waar armen het woord nemen.

Door alle betrokkenen werd de geboden mogelijkheid beschouwd als een
interessant experiment. Tegelijk werd erop gewezen dat het nodig is
om te voorzien in goede randvoorwaarden. Bovendien vond men dat een
experiment slechts zinvol kon zijn, indien er op langere termijn ook
gedacht kan worden aan een structurele tewerkstelling van ervaringsdeskundigen
in de sector. Verder vestigde men er de aandacht op dat de inzet van
ervaringsdeskundigen ook zou moeten gekaderd worden in een breder
perspectief van armoedebestrijding.

Wat de randvoorwaarden betreft, was men er vooral om bekommerd dat
het mogelijk moet zijn om te voorzien in een degelijke voorbereiding
van de komst van de ervaringsdeskundigen en in een goede begeleiding
van de ervaringsdeskundigen, eens ze in functie zijn. Dit laatste
kan eventueel onder de vorm van het werken in tandem. Een begeleiding
acht men noodzakelijk, vermits het mensen betreft met een specifieke
opleiding en een specifieke achtergrond, die op een geëigende en in
het experimenteel stadium nog deels te ontwikkelen manier moeten ingeschakeld
worden in de werking.

Een dergelijke begeleiding moest mogelijk blijven gedurende de hele
termijn van tewerkstelling van deze eerste lichting stagiairs-ervaringsdeskundigen.
Om deze begeleiding mogelijk te maken, werd door de minister voorzien
in bijkomende middelen voor een deeltijdse functie van 25\% fte voor
een opgeleide deskundige per ingeschakelde ervaringsdeskundige.

Het plaatsen van het experiment in een structureel perspectief op
langere termijn hield onder andere in dat in de loop van het experiment
zou bekeken worden hoe dergelijke stageplaatsen in de toekomst ingebouwd
zouden kunnen worden, en hoe de latere tewerkstelling van de afgestudeerde
ervaringsdeskundigen vorm zou kunnen krijgen. Hiertoe sprak men af
om het experiment van nabij op te volgen en om een geregeld overleg
tussen De Link en de RISO's uit te bouwen.

Elk van de betrokken RISO's ging na hoe en waar een ervaringsdeskundige
op de meest nuttige manier in de eigen werking kon ingeschakeld worden.
Op basis hiervan werden per RISO de taakinhouden en het profiel van
de aan te werven ervaringsdeskundige uitgeschreven. Het maakte duidelijk
dat dit per RISO anders lag. Achteraf bleek trouwens dat de taakinvulling,
zoals die aanvankelijk was geconcipieerd, nog substantiële veranderingen
onderging onder invloed van de dagelijkse praktijk. Gemeenschappelijk
aan de diverse RISO's was dat rechtstreeks contact met personen die
in armoede leven een aspect werd van de taakinvulling van de ervaringsdeskundige.


\subsection{De Link}

Binnen De Link werden twee bijkomende tijdelijke functies van ervaringsdeskundige
gecreëerd voor een periode van 14 maanden. Het doel van deze bijkomende
aanwervingen was de duidelijke onderbemanning inzake ervaringsdeskundigen
in De Link wat te ondervangen tot aan het afstuderen van de eerste
cursistengroepen.

De taken van deze bijkomende ervaringsdeskundigen situeerden zich
dan ook vooral in de zogenaamde nieuwe cursistengroepen, de tweede
lichting cursisten. Men hield duidelijk rekening met het feit dat
het, ondanks de verloning, toch nog om stages ging. Daarom werden
de betrokkenen in principe gekoppeld aan één van de bestaande functies
van ervaringsdeskundige in De Link. Dit betekende dat zij in een eerste
fase onder supervisie van een ervaringsdeskundige, die reeds ervaring
had met het werken in De Link, samenwerkten met de opgeleide deskundige
procesbegeleiders van nieuwe cursistengroepen. In een volgende fase
kregen ze ook de kans om op een zelfstandige wijze taken uit te voeren
op het vlak van procesbegeleiding en het voeren van individuele gesprekken
met cursisten.

Maar ook dan moest De Link voldoende blijven investeren in hun begeleiding
en ondersteuning, zodat dit op korte termijn slechts een beperkte
vermindering van de werkdruk voor de vaste ervaringsdeskundigen opleverde.
De lange termijnverwachting van De Link ten aanzien van deze extra
ervaringsdeskundigen was, dat zij dermate zouden kunnen groeien in
hun taak, dat zij op het einde van hun tijdelijk mandaat bekwaam zouden
zijn om voor een nieuwe groep cursisten de functie van ervaringsdeskundige
procesbegeleider op zich te nemen. Mocht er dan een nieuwe opleiding
starten, dan zouden zij dus in staat moeten zijn om voor die nieuwe
groep als procesbegeleider een tandem te vormen met een opgeleide
deskundige.

Taken op stafniveau werden aan deze bijkomende ervaringsdeskundigen
niet toevertrouwd. Zij konden wel op stafniveau aan activiteiten participeren
in functie van het kennis maken met de structuur van de organisatie,
niet in functie van het hebben van een sturende inbreng. Hun eigenlijke
taken situeerden zich immers, zoals gezegd, op het vlak van de procesbegeleiding
van de tweede lichting cursisten.

Toch bleef ook deze opdracht voor de extra aangeworven ervaringsdeskundigen
moeilijk liggen, omdat de omstandigheden daarvoor lang niet optimaal
waren. De opdracht van een ervaringsdeskundige in De Link concentreert
zich immers vooral op procesbegeleiding in functie van het stimuleren
van de ontwikkeling van ervaringsdeskundigheid bij cursisten. Dit
vereist niet enkel het meegaan met en ondersteunen van de cursist
in het proces van verwerken en kaderen van zijn ervaringen, maar in
de eerste plaats uiteraard kennis van de levensverhalen van de cursisten.
In dit verband is het basisjaar van groot belang, omdat dit de periode
is, waarin zeer intens rond de levensverhalen wordt gewerkt. Maar
voor de groepen waarvoor deze bijkomende krachten ingeschakeld konden
worden, was die periode reeds achter de rug op het moment dat ze in
dienst kwamen.


\subsection{Algemeen Welzijnswerk}

In het algemeen welzijnswerk werden door de Vlaamse Minister van Welzijn,
Gezondheid, Gelijke Kansen en Ontwikkelingssamenwerking drie Centra
voor Algemeen Welzijnswerk (CAW) aanvullend erkend voor een voltijdse
functie van ervaringsdeskundige in armoede en sociale uitsluiting
en voor een 1/4-tijdse equivalent functie van begeleider met betrekking
tot de uitbouw van de armoedebestrijding.

Uiteraard kunnen ervaringsdeskundigen binnen het welzijnswerk in een
heel ruime waaier van diensten en organisaties ingeschakeld worden.
Maar aangezien het aantal beschikbare ervaringsdeskundigen hoe dan
ook beperkt was, werd geopteerd voor een tewerkstelling van een beperkt
aantal ervaringsdeskundigen in het algemeen welzijnswerk.

Centra waar cursisten reeds een kans gekregen hadden om stage te lopen
als ervaringsdeskundige, mochten nu ook de spits afbijten als eerste
experimentele tewerkstellingsplaatsen voor ervaringsdeskundigen in
het algemeen welzijnswerk. Meer specifiek ging het om het CAW Zuid-Oost-Vlaanderen
te Ronse, het CAW Midden-West-Vlaanderen te Roeselare-Izegem en het
CAW Archipel te Brussel.

Deze drie CAW's vulden het profiel en het takenpakket van de ervaringsdeskundige
verschillend in, afhankelijk van de eigen klemtonen en concrete noden.


\subsection{Vlaamse Dienst voor Arbeidsbemiddeling}

Via het Vlaams Intersectoraal Akkoord kreeg de Vlaamse Dienst voor
Arbeidsbemiddeling (VDAB) op aansturing van de Minister van Werkgelegenheid
de mogelijkheid om drie ervaringsdeskundigen aan te werven voor onbepaalde
duur. Zij traden in dienst in het voorjaar van 2003. In samenspraak
met de lokale projecten werd een ervaringsdeskundige tewerkgesteld
in de Werkwinkel van Gent en een in die van Antwerpen. De derde ervaringsdeskundige
kreeg zijn werkplaats in het trainings- en opleidingscentrum te Schoten.
Deze ervaringsdeskundigen vervullen de functie van ervaringsconsulent.
Men koos voor deze benaming omdat alle functies in de VDAB consulentenfuncties
zijn.

Voor de inschakeling van de eerste ervaringsdeskundigen in de VDAB
werd een inschakelingstraject uitgewerkt, bestaande uit verschillende
fases. De eerste fase ervan, de inschakelingsfase, kwam overeen met
het inschakelingstraject dat elke nieuwe VDAB-medewerker doorloopt.
Het hoofddoel ervan is kennis te maken met de diverse diensten en
hun werking. In die fase volgen nieuwe medewerkers ook een aantal
opleidingen die tot doel hebben hen een aantal basiscompetenties aan
te leren in functie van het werken binnen de VDAB.

In deze inschakelingsperiode werd ook aandacht besteed aan sensibilisatie:
consulenten van de VDAB werden erover geïnformeerd dat een ervaringsconsulent
zou ingeschakeld worden en men trachtte hen warm te maken voor de
perspectieven die dit kon openen.

De daaropvolgende fases van try-out en bijsturing werden ingelast,
omdat de functie van ervaringsdeskundige totaal nieuw was. Men wilde
zich door het inplannen van deze fases voldoende tijd gunnen om al
werkende een goede formule te vinden voor de implementatie van de
functie van ervaringsdeskundige.

Om de inschakeling van ervaringsdeskundigen vlot te laten verlopen
en de samenwerking met ervaringsdeskundigen te blijven opvolgen, werd
een omkadering uitgewerkt. Het belangrijkste element ervan, namelijk
het peterschap, is een vorm van omkadering die men tijdens de inwerkingsperiode
voor elke nieuwe medewerker voorziet. Met betrekking tot de ervaringsdeskundigen
kreeg dit peterschap een permanent karakter.

De VDAB omschrijft de kernopdracht van een ervaringsdeskundige binnen
de organisatie als het werken aan randvoorwaarden die tewerkstelling
kunnen bevorderen. In het geval van ervaringsdeskundigen hebben die
randvoorwaarden uiteraard te maken met de armoedeproblematiek.

De kernopdracht van de VDAB is mensen aan het werk helpen. Maar de
VDAB ziet mensen steeds buiten hun context. Net in het meer betrekken
van die context kunnen ervaringsdeskundigen een belangrijke bijdrage
leveren. Het hoeft dan ook niet te verwonderen dat in de adviezen
van ervaringsdeskundigen aan consulenten thema's zoals kinderopvang,
huisvesting, sociale contacten, administratieve moeilijkheden, tijdsbesteding
en de vermeende ongemotiveerdheid van werkzoekenden een belangrijke
plaats innemen.

Overigens houdt de inbreng van de ervaringsdeskundige niet op bij
het aandacht vragen voor deze elementen van de ruimere context. Die
inbreng is in de loop van de tijd heel actief geworden, zodat ervaringsdeskundigen
heel regelmatig samen met of in samenspraak met cliënten concrete
stappen ondernemen met het oog op het verbeteren van belemmerende
randvoorwaarden.

De ervaringsconsulent heeft in de dienst waarin hij tewerkgesteld
is, hoofdzakelijk een sensibiliserende, een ondersteunende en een
adviserende functie. Hoe die concreet vorm krijgt, is afhankelijk
van de specifieke opdrachten van de dienst, waarbinnen de ervaringsdeskundige
werkzaam is.

In een werkwinkel bijvoorbeeld kan de ervaringsdeskundige ingeschakeld
worden op diens eigen vraag of op vraag van de trajectbegeleider van
een cliënt. Een trajectbegeleider zal onder meer een beroep doen op
de ervaringsdeskundige wanneer hij in een begeleiding vastzit, of
wanneer hij merkt dat er bij een bepaalde cliënt een aantal problemen
vooraan zitten, die eerst een oplossing moeten krijgen alvorens in
het traject vooruitgang geboekt kan worden. Ook als een trajectbegeleider
een beroep doet op de ervaringsdeskundige, blijft hij de beheerder
van het traject.

Als een ervaringsdeskundige ter hulp geroepen wordt of op eigen initiatief
een inbreng doet in het traject van een bepaalde cliënt, zijn het
voeren van een gesprek met de trajectbegeleider of het organiseren
van een triogesprek met de cliënt, de ervaringsdeskundige en de trajectbegeleider,
veel voorkomende methodieken.

Maar de meest toegepaste methodiek is het inlassen van een voortraject.
Dit is een periode waarin de ervaringsdeskundige actief kan gaan zoeken
waar mogelijkheden liggen om oplossingen te vinden. Wat er concreet
in zo'n voortraject gebeurt, is afhankelijk van de situatie. De ervaringsdeskundige
kan één of meerdere gesprekken hebben met de werkzoekende. Deze gesprekken
kunnen plaats vinden op de dienst of bij de werkzoekende zelf, ter
gelegenheid van een huisbezoek. De ervaringsdeskundige kan ook contacten
leggen met andere diensten en instanties en de werkzoekende begeleiden
bij deze contacten. Hij kan eveneens de werkzoekende met het oog op
het oplossen van een specifiek probleem doorverwijzen naar een andere
dienst.


\subsection{Onderwijs}

Het inschakelen van een ervaringsdeskundige als betaalde kracht in
de onderwijssector was in de pioniersfase helemaal niet vanzelfsprekend,
aangezien daarvoor geen extra financiering beschikbaar was, zoals
dit in de andere sectoren meestal wel het geval was.

Toch werd één van de eerste ervaringsdeskundigen die als betaalde
kracht aan de slag kon, aangeworven door een Leuvens Centrum voor
Leerlingenbegeleiding (CLB), zij het niet in het kader van zijn reguliere
werking. De ervaringsdeskundige werd door het CLB aangeworven in het
kader van het project Drieklap. Het was een samenwerkingsproject tussen
de provincie Vlaams-Brabant, het CLB, een schoolopbouwwerkproject
met kansarme ouders en Leren Ondernemen, een vereniging waar armen
het woord nemen. Het doel van het project was communicatieverbetering
tussen het CLB en kansarme ouders. Toen het project op zijn einde
liep en men de tewerkstelling van de ervaringsdeskundige wenste te
continueren, merkte men hoe moeilijk het was om een financiering te
vinden voor de loonkost van de ervaringsdeskundige.

Bij de aanvang van het project Drieklap was een grondige analyse gemaakt
van de situatie aan de hand van de DIP-methode. Vanuit de groep kansarme
ouders kwam in die analyse naar voor dat het goed zou zijn om ook
een ervaringsdeskundige bij het project te betrekken. Men is dan op
zoek gegaan naar extra middelen en heeft die in het kader van projectsubsidies
bij de provincie gevonden, zodat op het project een ervaringsdeskundige
kon aangesteld worden.

De ervaringsdeskundige heeft een grote inspraak gehad in het samenstellen
van een takenpakket. Vooraf stond wel vast dat minstens een deel van
de taken zich in het basiswerk moesten situeren, namelijk in het contact
met de ouders, om op die manier voeling te blijven houden met de basis.
Het takenpakket werd vervolledigd aan de hand van een analyse van
de visie van het CLB, van zijn werking en van de knelpunten daarin.
Op basis daarvan werd duidelijk wat de mogelijke meerwaarde van een
ervaringsdeskundige in het CLB kon zijn. Er werd eveneens inspiratie
gevonden in het takenpakket van de intercultureel medewerker van het
CLB. Maar uiteraard blijft er het feit dat de functie van ervaringsdeskundige
een totaal nieuwe functie is in het CLB, wat onvermijdelijk met zich
meebrengt dat het gedurende een zekere periode een zoeken blijft naar
de meest wenselijke taakinvulling. Op zich is een dergelijk zoekproces
geenszins negatief, aangezien het de aandacht voor ervaringsdeskundigheid
levendig houdt.

De taken die zich uiteindelijk uitkristalliseerden zijn het bijwonen
van klassenraden, het voeren van individuele gesprekken met CLB-medewerkers
en het geven van vorming aan scholen en diensten voor buitenschoolse
opvang.

Wanneer men een ruime invulling geeft aan de sector onderwijs, komt
zeker ook het onderwijsopbouwwerk in beeld als een werkvorm waarin
ervaringsdeskundigen een belangrijke taak kunnen opnemen. Het moet
dan ook niet verbazen dat een dergelijk project mee tot de pioniers
in het werken met een ervaringsdeskundige behoorde. De ervaringsdeskundige
werd er betrokken bij het geven van vorming aan scholen, CLB's en
diensten die nauwe contacten hebben met onderwijs, zoals bijvoorbeeld
dagcentra. De vorming is erop gericht deze instanties beter te wapenen
om zichzelf actief in te stellen op de armoedeproblematiek, waarmee
ze hoe dan ook te maken krijgen. Verder werd de ervaringsdeskundige
ingeschakeld bij het bevorderen en ondersteunen van het contact tussen
ouders en school of CLB, kon hij ouders en kinderen begeleiden bij
contacten met andere diensten, zoals bijvoorbeeld een centrum voor
geestelijke gezondheidszorg, en had hij een adviserende inbreng in
de vergaderingen van het lokaal onderwijsoverlegplatform (LOP).

In het project \emph{kansen in onderwijs}, een project dat door de
stad Antwerpen gefinancierd wordt, werd een voormalig medewerker van
De Cirkel vzw als ervaringsdeskundige ingeschakeld. Het project is
actief rond problemen waarmee kansarme gezinnen in relatie tot onderwijs
geconfronteerd worden. Het kan dan bijvoorbeeld gaan om schoolkosten
of om de communicatie tussen ouders en school. Ideeën die in verband
hiermee ontwikkeld worden, worden teruggekoppeld naar mensen in armoede.
Op die manier is een tienpuntencode ontwikkeld die scholen meer aandacht
moet doen schenken aan de kosten van onderwijs. Het project ontwikkelde
ook een video over het thema communicatie, waarin ouders aan het woord
komen over hun ervaringen met de communicatie met de school. Met die
video en een eraan gekoppeld vormingsprogramma gaat men naar scholen.
In de vorming gaat men in op vragen, zoals: wie zijn deze mensen,
waar zitten de wortels van armoede, wat is die binnenkant van armoede?
Een tijd na de vorming komt een terugkommoment waarin de vraag centraal
staat wat de school nu denkt concreet te gaan doen met de verkregen
informatie. Hieruit kunnen projecten groeien die begeleid kunnen worden
door het project \emph{kansen in onderwijs}.


\section{\label{eerste-ervaringen}Opvolging van de eerste tewerkstelling}

Toen de eerste ervaringsdeskundigen het werkveld betraden, was de
praktijk van de functie van ervaringsdeskundige een grote onbekende.
De behoefte aan ondersteuning van het werkveld was groot en in de
mate van het mogelijke trachtte De Link hierop een antwoord te bieden.

De eerste ervaringen leerden dat het aangewezen is dat een sector
of organisatie een beroep kan doen op reeds opgebouwde expertise inzake
ervaringsdeskundigheid, en dit van bij de start, dit wil zeggen van
bij de allereerste beleidsbeslissing om te gaan samenwerken met een
ervaringsdeskundige. Hierdoor kan deze know-how betrokken worden bij
het maken van alle belangrijke keuzes in verband met het ideeëngoed
en de inbreng van ervaringsdeskundigen. Hierdoor kan het ook gemakkelijker
worden om een aantal valkuilen te vermijden. Deze betrokkenheid van
bij de start heeft er onder meer concreet toe geleid dat in meerdere
sectoren voorzien werd in het aanstellen van een deeltijdse coachingsfunctie,
die de inschakeling en het gestalte geven aan de functie van ervaringsdeskundige
op het terrein kan ondersteunen.

Verder is ook gebleken dat er niet kan volstaan worden met een goed
overwogen beleidsbeslissing, maar dat er ook moet geïnvesteerd worden
in het rijp maken van alle geledingen van de organisatie voor het
inschakelen van ervaringsdeskundigen. Een geschikte formule hiervoor
kan zijn regelmatig overleg voeren met de betrokkenen, dit wil zeggen
de leidinggevenden van de organisatie, de rechtstreekse collega's
van de ervaringsdeskundige, de ervaringsdeskundige zelf en eventueel
het netwerk waarin de organisatie actief is.

Bij de meerderheid van de eerste tewerkstellingsinitiatieven was overleg
over de concrete gang van zaken met betrekking tot de samenwerking
met de ervaringsdeskundigen vooraf ingecalculeerd. Dit overleg bleek
niet enkel nuttig in functie van de zorg voor het concept ervaringsdeskundigheid,
het bleek ook tegemoet te komen aan een bestaande behoefte van alle
betrokkenen op de diverse niveaus. Deze eerste tewerkstellingsinitiatieven
boden trouwens op al deze niveaus concrete voorbeelden van belangrijke
facetten van de methodiek van ervaringsdeskundige. Ze kunnen inspirerend
werken voor al wie in zijn dienst of organisatie ermee aan de slag
wil.


\subsection{Het niveau van de organisatie}

De betekenis die de methodiek op het terrein kan hebben is zeker niet
enkel afhankelijk van de kwaliteit van de samenwerking tussen de ervaringsdeskundige
en zijn rechtstreekse collega's. Ook in de organisatie als geheel
situeren zich een aantal belangrijke aandachtspunten. De ervaring
heeft geleerd dat men er zich van bewust moet zijn dat het werken
met een ervaringsdeskundige niet vrijblijvend kan zijn, maar dat er
aan een aantal voorwaarden inzake arbeidsomstandigheden en arbeidsorganisatie
moet voldaan worden.

Zo is het nodig dat een organisatie een duidelijk beeld heeft van
de rol die ze verwacht van de ervaringsdeskundige, zodat men de ervaringsdeskundige
bij de start duidelijkheid kan bieden. Zo een duidelijkheid bij de
start geeft de ervaringsdeskundige de meeste kansen om nadien al werkende
zijn functie aan te vullen en eventueel bij te sturen vanuit zijn
eigen klemtonen en rekening houdend met de vereisten die gesteld worden
door de kwaliteitsverbetering inzake armoedebestrijding die men met
zijn functie nastreeft.

Het is ook belangrijk om te voorzien in een goed overdacht inwerkingstraject,
waarin eventueel plaats ingeruimd kan worden voor interne opleidingen.
Een passend inwerkingstempo biedt de kans aan de ervaringsdeskundigen
om reeds tussentijds te reflecteren en feedback te geven.

Het inschakelen van ervaringsdeskundigen in de VDAB heeft zelfs geleid
tot een aantal concrete aanpassingen aan de beleidsvisie van de organisatie.
Met betrekking tot ervaringsdeskundigen is het principe van een blijvend
peterschap geïntroduceerd. Waar iedere nieuwe consulent een peter
toegewezen krijgt, dooft dit peterschap normaal gezien na verloop
van tijd uit. Ten behoeve van ervaringsdeskundigen werd een blijvend
peterschap geïnstalleerd. Een andere bijsturing van de beleidsvisie
betreft de tijd die men wenst te investeren in de inschakeling van
nieuwe medewerkers. Op basis van de gunstige ervaringen met het experimenteel
inwerkingstraject voor de eerste ervaringsdeskundigen, heeft men beslist
dat ook in de toekomst aan de inschakeling in die functie twaalf maanden
mag besteed worden, terwijl de normale duur van een inschakelingsperiode
voor nieuwe medewerkers in de VDAB voorheen steeds tot twee maanden
beperkt bleef.


\subsubsection{Visieontwikkeling}

In een samenwerkingsverband met een ervaringsdeskundige stappen is
niet enkel een kwestie van praktische aangelegenheden. Ook op het
vlak van visieontwikkeling moet men activiteit ontplooien. Wat dit
concreet kan inhouden kan mooi geïllustreerd worden aan de hand van
de casus van het opbouwwerk.

Hoewel men vooraf ernstig nagedacht had over de komst van de ervaringsdeskundige,
bleek achteraf toch dat men zowel op het niveau van de organisaties,
als op het niveau van het team waarin de ervaringsdeskundige terecht
kwam, nog onvoldoende voorbereid was. Ongetwijfeld had dit te maken
met het feit dat het concept ervaringsdeskundige in het opbouwwerk
nog nagelnieuw was, zodat daaromtrent nog onvoldoende een gerijpte
visie beschikbaar was.

Een minimale vereiste is dat vooraf duidelijk is dat de organisatie
zich achter het concept ervaringsdeskundigheid wenst te scharen en
het werken met ervaringsdeskundigen mee wil dragen. Op basis van deze
basishouding moet de organisatie dan trachten uit te maken waar de
ervaringsdeskundige het best kan ingeschakeld worden in functie van
een maximale meerwaarde voor de lopende projecten en de organisatie
als geheel. Opdat dit goed zou functioneren is het nodig dat men ook
als sector beter gevormd wordt rond het thema ervaringsdeskundigen.
Voor het opbouwwerk betekent dat dan concreet dat er ook een rol weggelegd
kan zijn voor Viboso. Dit instituut zou bijvoorbeeld de rol op zich
kunnen nemen om aan te geven welke de meest geschikte formules zijn
voor het delen van ervaringen in verband met het samenwerken in tandem
met een ervaringsdeskundige.


\subsubsection{Personeelsondersteuning}

Men heeft al werkende ondervonden dat men er oog moet voor hebben
om voor de ervaringsdeskundige een vertrouwensfiguur te voorzien in
de dienst, wil men hem op een goede manier kunnen inwerken. Ook meer
kennis en vorming voor de collega's van de ervaringsdeskundige over
het werken met ervaringsdeskundigen kan het inwerken vergemakkelijken.

Het is dus belangrijk dat alle medewerkers van de organisatie goed
geïnformeerd zijn over het concept ervaringsdeskundige en alles wat
ermee verband houdt, zich achter dit concept kunnen scharen en de
betekenis ervan zien voor hun eigen takenpakket en hun eigen wijze
van functioneren. Dit vraagt een actieve inzet van middelen, onder
meer inzake coaching en supervisie van medewerkers. Soms is het niet
zo eenvoudig om dit ook effectief te realiseren in de praktijk.

Zo is het bijvoorbeeld voor een organisatie als Kind en Gezin geen
eenvoudige opdracht om ervoor te zorgen dat de hele organisatie zich
achter eenzelfde aanpak schaart. Dit heeft te maken met het feit dat
de kern van de dienstverlening zich situeert in de individuele relaties
tussen gezinnen en regioverpleegkundigen. Daarbij komt dat men niet
steeds voorzien heeft in supervisie voor dit medewerkersniveau. Hierdoor
hadden regioverpleegkundigen heel veel ruimte om zelf hun taak in
te vullen naar eigen goeddunken. Tegelijk had dit ook tot effect dat
ze het gevoel hadden dat er naar hen niet werd omgekeken. Beide dynamieken
golden evenzeer voor de ervaringsdeskundigen.

Het concept dat Kind en Gezin nadien is gaan hanteren, voorziet wel
in intervisiegesprekken en coachinggesprekken. In intervisiegesprekken
moet het functioneren als professional aan bod komen. Dit soort gesprekken
vindt per beroepsgroep plaats. Coachinggesprekken moeten zich focussen
op de samenwerking en op de vraag of ieders inbreng aan bod komt.
Deze gesprekken gebeuren in duoverband.

De beschikbare coaching- en supervisietijd kan zo nodig ook besteed
worden aan het bespreken van casussen. Het thema is in dat geval:
{}``Waar zijn we in dat gezin mee bezig?'' Eventueel kan dan de
behoefte om apart per beroepsgroep te gaan zitten in functie van supervisie
een stuk kleiner zijn.

Bij de VDAB was men er zich van bij de start van bewust dat het inschakelen
van ervaringsdeskundigen voorwaarden stelt aan de hele organisatie.
Op regionaal vlak heeft men daarom coaches aangesteld, die onder meer
tot taak hadden binnen de organisatie aan sensibilisatie te doen in
verband met het werken met ervaringsdeskundigen. Verder installeerde
men eveneens een interne stuurgroep, die alles wat bij de inschakeling
van ervaringsdeskundigen kwam kijken opvolgde en hierover een draaiboek
opstelde in functie van de inschakeling van toekomstige nieuwe ervaringsdeskundigen.

Ook in het opbouwwerk en het algemeen welzijnswerk werden coaching
en supervisie ingepland via speciaal daartoe gecreëerde functies.
Bij de start van de inschakeling van de eerste ervaringsdeskundigen
in de RISO's had het opbouwwerk daarenboven uitdrukkelijk de wens
te kennen gegeven dat dit experiment het voorwerp zou zijn van een
grondige evaluatie. Met het oog hierop volgde een stuurgroep de inschakeling
van ervaringsdeskundigen op.


\subsubsection{Bedrijfscultuur}

De algemene bedrijfscultuur van een organisatie kan een grote invloed
hebben op de slaagkansen van het inschakelen van een ervaringsdeskundige.
Omdat de bedrijfscultuur er zo een prominent onderdeel is van het
organisatieprofiel, is de VDAB een heel mooie casus om te illustreren
hoe een bepaalde bedrijfscultuur bevorderend of belemmerend kan werken.

De insteek van het project ervaringsdeskundigen in de VDAB was pragmatisch.
Dit wil zeggen dat men niet enkel overtuigd was van het feit dat ervaringsdeskundigen
een meerwaarde kunnen betekenen, maar dat men ook in staat wilde zijn
om die meerwaarde heel concreet aan te tonen. Deze benadering kan
begrepen worden tegen de achtergrond van de bedrijfscultuur van de
VDAB.

Deze bedrijfscultuur sluit wellicht nauwer aan bij die van een bedrijf
dan bij die van een non-profitorganisatie. Het is een cultuur die
aan elk van zijn medewerkers duidelijke prestatie-eisen stelt. Voorbeelden
hiervan zijn een uitgekiende werkbelasting, verwachtingen inzake succesratio,
enzovoort. Deze specifieke bedrijfscultuur biedt enerzijds uitdagingen,
maar stelt anderzijds ook beperkingen. In een dergelijk bedrijfsmodel
is het bijvoorbeeld minder gemakkelijk om plaats te maken voor het
tandemmodel, een model dat vaak wordt vooropgesteld bij het samenwerken
met ervaringsdeskundigen. Vanuit zo'n bedrijfscultuur rijzen immers
direct een aantal vragen bij een dergelijk model. Hoe kan men daarvan
de werkbelasting vastleggen? Hoe kan men in dat geval over prestaties
en effecten rapporteren?

Een ander belangrijk kenmerk van de organisatie VDAB is dat ze geconfronteerd
wordt met een heel heterogeen publiek. Het is evenwel geen planmatig
opgebouwde heterogeniteit, maar een heterogeniteit die op de organisatie
afkomt en waarop de medewerkers van de organisatie soepel moeten kunnen
inspelen. Het concept van het peterschap is hierop geënt, omdat dit
een zeer geschikt concept is voor een dergelijke context.

De VDAB is erg productgericht. In het beheerscomité wordt de VDAB
gestuurd door heel uiteenlopende organisaties, zoals VEV en vakbonden,
en er is een cultuur opgebouwd om erg resultaatgericht te denken.
Dit betekent dat ook het project ervaringsdeskundigen van de VDAB
concrete resultaten moet kunnen voorleggen of dat het anders niet
ernstig genomen wordt en dus niet lang gesteund zal worden.

Tegen het sterk productgerichte van de organisatiecultuur in heeft
men bij de opbouw van het project ervaringsdeskundigen doelbewust
gekozen voor een traag model, voor een groeimodel waarin men zichzelf
en alle betrokkenen de ruimte en de tijd heeft willen geven om te
groeien en te evolueren. De peter of meter, de persoon dus die het
dichtst bij de ervaringsdeskundige staat, heeft daarin een centrale
rol gekregen. Deze beslissing om zichzelf bij dit project rustig de
tijd te geven, is een beslissing die intern genomen werd, en die in
de context van de bedrijfscultuur allesbehalve vanzelfsprekend was.

Net als andere projecten moest ook het project ervaringsdeskundigen
binnen de context van de VDAB vanuit de hierboven geschetste rationaliteiten
vertrekken. Dit belette niet dat dit project tegelijk een laboratoriumfunctie
kon vervullen en dat er ook een beperkte ruimte was om eventueel bepaalde
rationaliteiten mee ter discussie te stellen. Men was er zich inderdaad
van bewust dat men bij het inschakelen van ervaringsdeskundigen op
zoek moest gaan naar een succesvolle verbinding tussen twee werelden.

In de praktijk is gebleken dat die ruimte om sommige van de rationaliteiten
van de organisatie in vraag te kunnen stellen, wel degelijk noodzakelijk
is. Ook na de inschakelingsperiode is men er bijvoorbeeld van blijven
uitgaan dat het zeker nog voor een tijd wenselijk blijft om met betrekking
tot het project ervaringsdeskundigen in de VDAB geen concrete objectieven
voorop te stellen in termen van succesratio, resultaatsverbintenissen,
enzovoort. In de stuurgroep heeft men dit thema weerhouden als een
blijvend discussiepunt. Men heeft immers ingezien dat het mogelijk
is dat dit facet van de bedrijfscultuur van de VDAB niet goed aansluit
bij de noden die mensen in armoede ervaren. Door de discussie open
te laten geeft de stuurgroep aan dat het inschakelen van ervaringsdeskundigen
ook tot effect kan hebben dat de VDAB op termijn naar een vernieuwde
beleidsvisie evolueert, die meer op maat is van personen die in armoede
leven.


\subsection{Het niveau van de samenwerking}

Het is belangrijk om op een goede manier met een ervaringsdeskundige
te kunnen starten. De ervaringsdeskundige heeft behoefte aan veel
veiligheid. Hij moet zich goed kunnen voelen in het team, anders kan
de ervaringsdeskundige niet goed functioneren. Hij werkt immers hoofdzakelijk
met zijn eigen ervaringen en gevoelens. Een ervaringsdeskundige laat
veel van zichzelf zien. Hij stelt zich kwetsbaar op als hij dingen
probeert te brengen.

Een diepgaande communicatie is dus een van de meest wezenlijke kenmerken
van de methodiek ervaringsdeskundige in armoede en sociale uitsluiting.
Het tandemconcept stelt dit aspect heel centraal. Omdat de ervaringsdeskundige
met heel veel verschillende mensen moet samenwerken, heeft hij vaak
behoefte aan een vaste samenwerkingspartner, bij wie hij zich veilig
kan voelen, bij wie hij zijn perceptie en zijn inzichten kan aftoetsen,
waarmee hij veel taken samen kan oppakken, enzovoort. Ook die samenwerkingspartner
kan op zijn beurt veel leren van de ervaringsdeskundige en er veel
aan hebben om zijn eigen percepties en ideeën bij hem te kunnen aftoetsen.
Daarom is men in de sector onderwijs van mening dat een tandemformule
voor de eigen context misschien wel de meest aangewezen formule is.
In de relatie tussen kansarme ouders en kinderen en de school zijn
immers steeds twee perspectieven aanwezig: het perspectief van de
leerkracht met zijn context en zijn mogelijkheden en beperkingen en
het perspectief van het kind en zijn ouders met hun mogelijkheden
en beperkingen. Met een tandemformule wordt de erkenning die aan beide
perspectieven gegeven wordt, zelfs structureel vastgelegd.

In tandem werken is niet gemakkelijk. Bij de opgeleide deskundige
grijpt dit net als bij de ervaringsdeskundige diep in: hij wordt geraakt
en op heel veel punten in vraag gesteld.

Het is zelfs niet enkel de tandempartner die dooreengeschud wordt
door de samenwerking met een ervaringsdeskundige. Ook de andere teamleden
worden erdoor geraakt, en ook bij hen brengt de aanwezigheid van een
ervaringsdeskundige heel wat teweeg. Voor een team is het daarenboven
niet altijd gemakkelijk als er een nieuw teamlid bijkomt. En dit is
zeker het geval als dat teamlid een OED is, een Opgeleide ErvaringsDeskundige,
een volkomen nieuw begrip in de hulpverlening. Omdat deze functie
zo nieuw is, is er nog weinig voorkennis over het samenwerken met
een ervaringsdeskundige en weet men dus niet goed waaraan men zich
moet verwachten. Dit versterkt waarschijnlijk nog meer het feit dat
alle betrokkenen de samenwerkingsrelatie als erg intensief ervaren.

Het koppelen van de ervaringsdeskundige aan de persoon die voor zijn
coaching instaat, blijkt slechts goed te kunnen functioneren, indien
de samenwerking met de ervaringsdeskundige gedragen wordt door heel
het team.

De praktijk leert dat het lonend kan zijn om voor de eigen organisatie
of de eigen sector op zoek te gaan naar een passend model van samenwerking.
In de enkele voorbeelden die hierna volgen, komen in dit verband uiteenlopende
facetten aan bod. De voorbeelden maken tevens duidelijk dat de stap
tot het aangaan van een concrete samenwerkingsrelatie met een ervaringsdeskundige
niet steeds spontaan gezet wordt.

In het \emph{opbouwwerk} ervaarden de RISO's het zoeken naar gepaste
formules van samenwerking tussen de ervaringsdeskundige en de opbouwwerkers
als een intens proces. Het tandemmodel heeft daarbij ongetwijfeld
inspirerend gewerkt. In sommige gevallen werd het tandemmodel volledig
geïmplementeerd. In andere gevallen werd het tandemmodel toegepast
binnen een volledig team, zodat de ervaringsdeskundige met diverse
collega's een tandemverband is aangegaan. Voor een ervaringsdeskundige
is dit een erg belastende formule. Comfortabeler is dan dat een echte
tandemrelatie wordt aangegaan met één bepaalde collega en dat men
dan vanuit die tandemrelatie in team functioneert.

Ook de deeltijdse functie, die voorzien is om de inschakeling van
de ervaringsdeskundige te omkaderen, is in de sector opbouwwerk in
de praktijk heel verschillend ingevuld. In sommige gevallen viel die
functie samen met de functie van tandempartner. Maar men vroeg zich
dan af of dit wel zo een goede zaak is. In elk geval valt het in een
dergelijk geval op dat de taken op het gebied van het omkaderen van
de ervaringsdeskundige, voor zover deze taken gericht zijn op het
team en de ruimere organisatie, naar de achtergrond verdwijnen. Men
kan blijkbaar moeilijk tegelijk tandempartner en coach zijn. In de
gevallen, waarin de omkadering wel als een aparte functie werd ingevuld,
ervaarde men de toegemeten tijd eerder als krap. Verder achtte men
het zinvoller dat er zou voorzien worden in een omkadering van de
tandem in de plaats van in een omkadering van de ervaringsdeskundige
alleen.

De samenwerking met ervaringsdeskundigen heeft het opbouwwerk geleerd
dat hun inschakeling erg waardevol is, op voorwaarde dat men voldoende
tijd maakt voor overleg, gesprek en uitwisseling tussen de tandempartners
en binnen het team.

In de \emph{VDAB} heeft de stuurgroep zich uitdrukkelijk gebogen over
het ontwerpen van een model van samenwerking tussen ervaringsdeskundige
en consulent.

In dit model blijft het centrale terrein van de tewerkstelling het
domein van de consulent. Wanneer de consulent merkt dat bepaalde randvoorwaarden
moeilijkheden opleveren voor de tewerkstelling van een werkzoekende,
kan hij een ervaringsdeskundige inschakelen.

De consulent blijft daarbij de beheerder van het traject van de cliënt.
De consulent is autonoom in zijn beslissing om al dan niet een ervaringsdeskundige
in te schakelen. Doet hij dat wel, dan is hij met betrekking tot die
cliënt de opdrachtgever van de ervaringsdeskundige. Men kan het dus
ook bekijken als een proces waarbij de consulent de ervaringsdeskundige
om advies vraagt.

De ervaringsdeskundige treedt tegenover de consulent op als een deskundige.
De ervaringsdeskundige rapporteert aan de consulent.

Een model, waarin het initiatief tot het aangaan van een samenwerkingsrelatie
uitgaat van één van de twee partijen, heeft echter enkele zwakke kanten.

Ervaren consulenten zijn soms moeilijk te overtuigen van de noodzaak
om een beroep te doen op een ervaringsdeskundige. Ze vragen zich dan
met ongeloof af wat die ervaringsdeskundige wel te bieden zou kunnen
hebben, dat zijzelf niet te bieden hebben.

Dit is een signaal voor het feit dat er nog onvoldoende kennis aanwezig
is van de missing link. Slechts indien men daarin voldoende inzicht
heeft, kan men ook inzien dat de ervaringsdeskundige duidelijk een
meerwaarde te bieden heeft.

Op grond hiervan groeide het inzicht bij de VDAB dat het noodzakelijk
is om in de interne opleidingen meer aandacht te besteden aan de problematiek
van armoede.

Daarenboven is men er zich van bewust dat er vermoedelijk blijvend
inspanningen zullen moeten geleverd worden om consulenten voldoende
alert te houden voor de problematiek van armoede.

Consulenten zien allerlei soorten werkzoekenden, waardoor het soms
aan hun aandacht kan ontsnappen dat een bepaalde werkzoekende die
zich bij de dienst aanbiedt, te kampen heeft met moeilijkheden die
hun oorsprong vinden in een armoedeproblematiek. Voor consulenten
blijft het een permanente uitdaging om voldoende alert te blijven
voor signalen die hierop wijzen. En indien ze een dergelijk signaal
opvangen, dienen ze voldoende alert te reageren om de reflectie te
maken dat een beroep doen op het advies van de ervaringsdeskundige
wenselijk is. Ook dit kan wel eens fout lopen, zodat men ten onrechte
de indruk kan krijgen dat consulenten eigenlijk niet zitten te wachten
op de inbreng van een ervaringsdeskundige.

Daarom acht men het noodzakelijk dat op lokaal vlak iemand aangesteld
wordt met als permanente opdracht om het belang van het samenwerken
met een ervaringsdeskundige te blijven onderstrepen en om consulenten
en de ervaringsdeskundige in die samenwerking te ondersteunen.

Een vergelijkbare ervaring had men in de sector \emph{onderwijs}.
Ook daar is armoedebestrijding niet de hoofdopdracht, waardoor men
soms te weinig aandacht heeft voor de problematiek en zich te weinig
bewust is van de mogelijkheden die het inschakelen van een ervaringsdeskundige
te bieden heeft. Maar tegelijk kan de potentiële betekenis van een
ervaringsdeskundige slechts zichtbaar worden in de samenwerking.

Een ervaringsdeskundige heeft immers geen oplossingen in petto, maar
kan enkel samen met de leerkracht of de medewerker van een CLB en
de kansarme ouders op zoek gaan naar een mogelijke oplossing en kan
de partijen, zowel de ouders als de leerkracht of de CLB-medewerker,
bijstaan bij dit samen zoeken.

Maar als men geen beroep doet op de ervaringsdeskundige om samen een
contact met kansarme ouders te hebben, kan de potentiële betekenis
van de ervaringsdeskundige niet beter zichtbaar worden. In dat geval
overheerst bij de leerkracht of de CLB-medewerker het gevoel dat hij
het al druk genoeg heeft en dat hij zelf ook wel bekwaam is om de
zaak aan te pakken. Hierdoor geeft men zichzelf echter ook niet de
kans om te ervaren wat de mogelijke betekenis van een ervaringsdeskundige
kan zijn.

Het zicht op de mogelijkheden die een ervaringsdeskundige te bieden
heeft, kan immers groeien, als men die mogelijkheden kan ontdekken
in een samenwerking met hem en in diens contacten met kansarme ouders.
Want als leerkracht of hulpverlener beseft men vaak niet hoe groot
de kloof is tussen de kansarme en zichzelf. En meestal heeft men ook
een slecht zicht op hoe interventies door kansarme ouders beleefd
kunnen worden.

Indien een ervaringsdeskundige een oudercontact samen doet met een
CLB-medewerker of met een leerkracht, zal hij niet zomaar de kant
kiezen van de ouders. Hij zal vooral aandacht hebben voor de wijze
waarop de communicatie verloopt en voor de vraag of de beide partijen
elkaar begrijpen. Indien dit niet het geval is, dan kan hij trachten
beide perspectieven beter zichtbaar te maken door ze te tolken. Indien
dit wel het geval is, dan kan de ervaringsdeskundige trachten de stem
van de ouders te versterken. Hierdoor kunnen ouders het gevoel krijgen
wel degelijk beter gehoord te worden. Wanneer ouders dit echt kunnen
voelen, gebeurt het vaak dat ze de nood aan een ervaringsdeskundige
als brugfiguur veel minder sterk gaan aanvoelen.

In de praktijk krijgt de betekenis van een ervaringsdeskundige dus
op een heel subtiele manier vorm. Van belang is dat de ervaringsdeskundige
van alle betrokkenen het mandaat moet hebben om zijn specifieke functie
te vervullen, ongeacht wie zijn formele werkgever is, een school,
een CLB, een project onderwijsopbouwwerk of eventueel nog een andere
instantie. Om dit te kunnen garanderen moet in verband met de mogelijke
betekenis van een ervaringsdeskundige voldoende sensibilisatiewerk
gebeuren.

De blinde vlek in verband met de armoedeproblematiek kan immers zodanig
van aard zijn, dat men ook blind is voor het bestaan van die blinde
vlek. Indien dan bijvoorbeeld een CLB beschikt over bijzondere medewerkers,
zoals een ervaringsdeskundige en een intercultureel bemiddelaar, is
het niet zeker dat de overige medewerkers van dat centrum voldoende
beseffen welke mogelijkheden dit voor hen kan bieden. Dit blijkt zowel
voor de ervaringsdeskundige als voor de intercultureel bemiddelaar
te gelden. Het heeft dan tot gevolg dat men veel te weinig een beroep
doet op hen. Het kan dan nodig zijn om een ronde te doen bij alle
teams in het CLB om het takenpakket van de ervaringsdeskundige toe
te lichten.

De drempel naar de ervaringsdeskundige is in de praktijk blijkbaar
nog iets hoger dan die naar de intercultureel bemiddelaar. Meestal
doet men een beroep op deze laatste omwille van zijn vertaalfunctie,
en ontdekt men via die functie soms dat een intercultureel bemiddelaar
eigenlijk nog veel meer kan betekenen.

Met betrekking tot de ervaringsdeskundige wordt zo een vertaalfunctie
niet onmiddellijk als een behoefte ervaren, want men denkt dat men
dezelfde taal spreekt als de kansarme. Daarom zien medewerkers van
het CLB niet steeds het nut in van een ervaringsdeskundige en de mogelijkheden
die een dergelijke functie voor hen biedt. Men ziet het nut niet in,
als men, misschien onterecht, van zichzelf het idee heeft dat men
een goed contact heeft met de doelgroep. En in de gevallen dat het
contact moeilijk verloopt, heeft men snel de neiging de schuld daarvoor
in de schoenen van de kansarme te schuiven, waardoor er eigenlijk
ook geen probleemgevoel groeit bij de medewerker van het centrum.

Vanuit een onvoldoende zicht op de mogelijke betekenis van een ervaringsdeskundige,
hebben maar weinig medewerkers concrete verwachtingen naar die ervaringsdeskundige.
En als men dan al een verwachting formuleert, is het vaak in termen
van geef mij de oplossing voor dit concrete probleem. Aan een dergelijke
verwachting kan een ervaringsdeskundige niet tegemoet komen, aangezien
dit niet strookt met de functie van ervaringsdeskundige.


\subsection{Het niveau van de functie van ervaringsdeskundige}

Men kan de centrale functie van de ervaringsdeskundige omschrijven
als bijdragen tot het overbruggen van de communicatiekloof tussen
personen die in armoede leven en niet-armen. Zo een rol kan uit diverse
facetten bestaan. We lichten er hierna enkele toe.

Wie tegenover een kansarme staat, wordt door hem getaxeerd als mens,
terwijl een persoon uit de middenklasse net geleerd heeft zich in
zijn professionele functie als deskundige op te stellen. Daar komt
bij dat kansarmen een heel andere taal spreken, namelijk veel meer
een lijfelijke taal. Omwille van zijn eigen geschiedenis en zijn eigen
ervaring kent en herkent de ervaringsdeskundige het perspectief van
de arme en kan hij met hem dezelfde taal spreken.

De ervaringsdeskundige voelt ook veel beter aan op welke punten een
kansarme noodzakelijke informatie mist, informatie waarvan de samenleving
het als evident ziet dat iedereen daarover beschikt. De ervaringsdeskundige
kan de opgeleide deskundige waarmee hij samenwerkt, ook stimuleren
om het verschil in perspectief tussen zichzelf en de kansarme te gaan
onderzoeken. Wie zich niet bewust is van dit verschil in perspectief,
legt het zijne immers op aan de kansarme. Veroordelen, afkeuren en
zelf invullen zijn gedragingen die op zo een evidente wijze gesteld
worden, dat men er zich zelfs vaak niet eens van bewust is, of zonder
dat men goed beseft welke zware consequenties dit heeft. De ervaringsdeskundige
kan als vrije mens naar de kansarme gaan om het gesprek met hem aan
te gaan, zonder vooraf te bepalen welk doel er uiteindelijk bereikt
moet worden. Vanuit zijn geschiedenis kan de ervaringsdeskundige veel
sneller aanvoelen waar de kern van de zaak zit. Door hun samenwerking
met de ervaringsdeskundige kunnen anderen zelf ook bekwamer worden
in dit aanvoelen.

In het contact met kansarmen zitten heel veel impliciete veronderstellingen,
zoals de veronderstelling dat kansarmen over de noodzakelijke informatie
beschikken, dat ze alles begrepen hebben, dat ze weten wat er moet
veranderen en hoe ze dat moeten doen, en dat ze ook nog de noodzakelijke
reserve hebben aan mentale en emotionele krachten, die nodig zijn
om die veranderingen te realiseren. Een ervaringsdeskundige die de
werking en de missie van de dienst kent, kan op zoek gaan naar wat
er in een dergelijk plaatje allemaal niet klopt.

Een ander facet van de kloof met kansarmen is het feit dat armoede
een chaos van problemen is, terwijl de buitenwereld deze chaos als
dusdanig blijft negeren en zich blijft richten op deelproblemen. Een
ervaringsdeskundige kan door in dialoog te gaan met kansarmen hen
relevante informatie geven, met hen op zoek gaan naar een beter inzicht
in de chaos en hen ondersteunen in het bereiken van hun eigen prioritaire
doelstellingen.


\subsubsection{Functiebepaling}

Hoewel de kern van de functie van ervaringsdeskundige duidelijk is,
wordt men in het werkveld toch geconfronteerd met de opdracht om zelf
op zoek te gaan naar een goede invulling ervan, omdat er nog geen
praktische ervaring mee opgedaan is in de meeste sectoren.

In de centra voor \emph{algemeen welzijnswerk} ervaarde men dat het
belangrijk is om in het begin voldoende ruimte te nemen om op zoek
te gaan naar een mogelijke invulling. Vanaf het begin die functie
heel sterk invullen is dan niet aangewezen. Toch ziet men soms bij
de ervaringsdeskundige een groot ongeduld om er in te vliegen en zijn
functie waar te maken. Het gevaar bestaat dan dat de ervaringsdeskundige
te weinig tijd neemt om de werking van het centrum eerst te bekijken,
omdat hij het gevoel heeft niets te presteren.

Door het nieuwe en onbekende van de functie is het voor de dienst
niet gemakkelijk om zich een passend beeld te vormen van wat men aan
inbreng van de ervaringsdeskundige mag verwachten. Daardoor moet de
ervaringsdeskundige aanvankelijk ook veel tijd en energie investeren
in het toelichten van zijn specifieke invalshoek. Dit is nodig opdat
het concept ervaringsdeskundigheid inhoudelijk begrepen zou kunnen
worden. Dit is ook nodig om een basis te leggen voor een goede samenwerkingsrelatie.
Die kan bemoeilijkt worden als men, vanuit het onbekend zijn met de
functie, een wantrouwige houding aanneemt, omdat men ervan uitgaat
dat de ervaringsdeskundige de intentie heeft om eens te komen vertellen
hoe het moet. Zo een wantrouwen bemoeilijkt ook de inhoudelijke taak
van de ervaringsdeskundige om bij de collega's zaken aan te brengen
vanuit het perspectief van personen die in armoede leven, zonder die
collega's te kwetsen.

De behoefte om op zoek te gaan naar een duidelijk omschreven functiebepaling
voor de ervaringsdeskundige was in het \emph{opbouwwerk} wel sterk
aanwezig. Vanuit een opbouwwerkkader stelt de vraag zich dan bijvoorbeeld
of de functie van ervaringsdeskundige eerder aansluit bij het profiel
van de opbouwwerker, of eerder bij het profiel van de buurtwerker.
Vooral het feit dat het voor een ervaringsdeskundige belangrijk is
om rechtstreeks contact te blijven houden met het doelpubliek, doet
de mensen uit de sector aan een buurtwerkprofiel denken.

In het verlengde daarvan stelde men zich ook de vraag of de ervaringsdeskundige
in het opbouwwerk eerder moet beschouwd worden als een buurt- of opbouwwerker,
of eerder als een ervaringsdeskundige. Aangezien de functies van opbouwwerker
en buurtwerker niet verwijzen naar een diploma, maar wel naar een
manier van werken, naar een methodiek, en aangezien de ervaringsdeskundige
in wezen hetzelfde werk doet als de collega's waarmee hij samenwerkt,
zij het op een specifieke manier, kan men geneigd zijn om de ervaringsdeskundige
inderdaad als een buurt- of opbouwwerker te bekijken. Nochtans is
zo een kijk niet wenselijk, omdat een dergelijke opstelling de identiteit
van ervaringsdeskundige in het gedrang brengt. Indien een RISO iedereen
toch als opbouwwerker beschouwt, kan men zich voorstellen dat de organisatie
iedereen ook op dezelfde manier wenst te behandelen wat het toewijzen
van opdrachten betreft. Concreet zou dit dan betekenen dat ook aan
de ervaringsdeskundige opgedragen wordt om een project uit te voeren,
hetgeen dus onmiddellijk een concrete hypotheek zou leggen op het
tandemidee.

In de context van het opbouwwerk lijkt het daarom aangewezen dat men
de beide functies ook expliciet benoemt, en spreekt van een opbouwwerker
die in tandem werkt met een ervaringsdeskundige enerzijds, en van
een ervaringsdeskundige die in tandem werkt met een opbouwwerker anderzijds.
Een dergelijke benaderingswijze is overigens niet enkel relevant voor
het opbouwwerk. Ook in de hulpverlening ziet men dat men het belangrijk
vindt om de functie van ervaringsdeskundige expliciet te benoemen,
ook al werkt de ervaringsdeskundige in tandem.

Ondanks de duidelijke intentie om de ervaringsdeskundige erkenning
te geven in zijn functie, bleek het aanvankelijk in de praktijk soms
moeilijk te zijn om dit ook effectief en op een gepaste manier te
doen. Zo konden de ervaringsdeskundigen niet toegelaten worden tot
de basisopleiding opbouwwerker, omdat zij niet voldeden aan de deelnamecriteria,
terwijl men anderzijds vond dat ervaringsdeskundigen een goede kennis
van het opbouwwerk nodig hebben en men zelfs de verwachting koesterde
dat de opleiding tot ervaringsdeskundige systematisch aandacht zou
besteden aan de methodiek van het opbouwwerk. Vanuit een gelijksoortig
denkpatroon werden ervaringsdeskundigen ook niet uitgenodigd op de
vergaderingen van opbouwwerkers.

Dit soort onbedoelde miskenningen kunnen een groot probleem worden,
indien ze blijven voortbestaan. Op een subtiele wijze immers beletten
ze in feite de ervaringsdeskundige om ervaringsdeskundige te zijn.
Om die reden werd Viboso uitgenodigd om hierover verder na te denken.
Voor het opbouwwerk in zijn geheel is dit erg zinvol, aangezien analoge
knelpunten en vragen leven in verband met andere specialisten in de
sector. Die werken dan vanuit een andere invalshoek dan armoede. Dit
kan dan bijvoorbeeld de invalshoek allochtonen zijn of de invalshoek
lage opleiding, enzovoort. Het gaat daarbij steeds over het vinden
van een verbinding tussen het opbouwwerk en die zogenaamde specialisten,
mensen dus die een andere functie hebben dan die van opbouwwerker.
Zo worden er meer en meer in het opbouwwerk tewerk gesteld.


\subsubsection{Klemtonen in de invulling van de functie}

De concrete invulling van het takenpakket en van de functieomschrijving
van de ervaringsdeskundige zijn in de praktijk vaak erg verschillend
van dienst tot dienst. 

Men stelt vast dat de verwachtingen naar de ervaringsdeskundige vaak
erg hoog gespannen zijn. Soms zelfs uitzonderlijk hoog. Onder meer
verwacht men van hem dan nogal eens een zeer abstract niveau van denken
en zelfreflectie. Dit is een niveau dat ook lang niet altijd door
opgeleide deskundigen wordt gehaald.

In veel gevallen vindt men het noodzakelijk dat de ervaringsdeskundige
rechtstreeks contact heeft met de doelgroep. Als dat niet het geval
zou zijn, zou er moeilijk sprake kunnen zijn van een tolkfunctie en
zou de ervaringsdeskundige zijn rol als ervaringsdeskundige moeilijk
kunnen vervullen, voelt men aan. Zonder direct contact met de doelgroep
zou de inbreng van de ervaringsdeskundige noodzakelijkerwijs beperkt
zijn tot advies geven, en dit is slechts een beperkte inbreng.

Om een ervaringsdeskundige te laten renderen moet men er tijd en ruimte
voor maken. Iedereen wil dit wel, maar de praktijk is vaak anders
omwille van de werkdruk, het groot aantal cliënten, enzovoort. Van
de collega's van de ervaringsdeskundige vraagt het vaak een hele omschakeling
om de ervaringsdeskundige te gaan zien als een teamlid en ruimte te
maken, zodat de ervaringsdeskundige ook effectief zijn plaats als
teamlid kan innemen. Dit veronderstelt onder meer dat men de ervaringsdeskundige
binnen het team ook concrete taken laat opnemen.

De ervaringsdeskundige heeft een eenzame functie, omdat hij bijna
steeds als enige ervaringsdeskundige in de organisatie werkzaam is.
Voor hemzelf is dit moeilijk, maar het maakt het ook de dienst moeilijker
om zich een helder beeld van ervaringsdeskundigheid te vormen. Indien
er in een dienst meerdere ervaringsdeskundigen zouden zijn, dan zou
het profiel en de functie veel duidelijker zijn en dus veel gemakkelijker
te zien.

Vaak zit de inbreng van de ervaringsdeskundige, bijvoorbeeld wanneer
het erom gaat naar zijn collega's te spiegelen, in heel kleine dingetjes,
die toch tot effect hebben dat het gedrag van die collega's ten opzichte
van de doelgroep bijgesteld wordt. Door met een ervaringsdeskundige
samen te werken leert de hulpverlener ook beter de doelgroep kennen.


\subsubsection{Verankering van de functie}

Soms is het niet gemakkelijk om uit te maken op welke plaats in de
organisatie men de functie van ervaringsdeskundige het best verankert.
Men hoopt immers vaak dat diverse afdelingen van de organisatie rechtstreeks
zullen kunnen genieten van de waarde van het samenwerken met een ervaringsdeskundige.
In de sector algemeen welzijnswerk heeft men echter ervaren dat men
in dat geval al vlug onrealistische verwachtingen koestert.

Centra voor Algemeen Welzijnswerk hebben in hun regio een ruime opdracht.
Dit vertaalt zich in het feit dat een dergelijk centrum bestaat uit
verschillende diensten. Bij de opvolging van de inschakeling van de
eerste ervaringsdeskundigen in de sector, bleek dat dit gegeven de
centra in het begin wat onzeker maakte over hoe ze daarmee best konden
omgaan.

In de beginperiode zag men dat de centra trachtten om de ervaringsdeskundige
tegelijkertijd in te schakelen in de werking van verschillende diensten,
zoals bijvoorbeeld een inloophuis, een onthaalcentrum voor thuislozen,
een dienst beschut wonen, een dienst budgetbemiddeling, enzovoort.
Voor de ervaringsdeskundige was dit een moeilijk werkbare en een onduidelijke
situatie. Hij kwam als het ware te zitten tussen twee of meer teams
in.

Omdat dit niet echt werkzaam bleek, heeft men er vrij snel voor geopteerd
om de ervaringsdeskundige te verankeren binnen een dienst. Van daaruit
kan hij op beperktere schaal zijn expertise ter beschikking blijven
stellen van andere diensten binnen het centrum.

In een werksetting waarin armoedebestrijding niet de hoofdopdracht
is, is het soms niet eenvoudig om de meest geschikte verankering voor
een ervaringsdeskundige te vinden. Dit leerden de ervaringen in de
sector onderwijs. In functie van het werken met de doelgroep kansarmen
wordt het in die sector als een grote beperking ervaren dat het CLB
met hen geen weg op langere termijn kan gaan.

Eigenlijk behoort het meer tot de mogelijkheden van de school en de
leerkrachten om dit te doen, maar ook hier is vaak nog veel sensibilisatiewerk
nodig. Door scholen en leerkrachten wordt het CLB immers niet steeds
als positief ervaren, vaak vooral niet indien het centrum bij hen
sterk aandringt op meer inspanningen tot communicatie met kansarme
ouders. Sommige scholen willen wel inspanningen doen, maar hebben
er omwille van hun imago soms moeite mee om dit openlijk te doen.
Voor die scholen kan het een voordeel zijn dat ze niet zelf een ervaringsdeskundige
moeten inschakelen, maar dat ze een beroep kunnen doen op een ervaringsdeskundige
van het CLB. In die zin kan de armoedeproblematiek ook kansen bieden
voor netoverschrijdende samenwerking en is het ook denkbaar dat een
ervaringsdeskundige zou verbonden worden aan een lokaal overlegplatform
inzake onderwijs (LOP).

Biedt het inschakelen van een ervaringsdeskundige op het niveau van
het CLB kansen, dan kunnen CLB's ook met specifieke uitdagingen geconfronteerd
worden. Ze ervaren vanwege kansarme ouders vaak heel veel wantrouwen
en erg negatieve gevoelens. Geregeld zelfs in die mate dat een poging
tot contact met die ouders nauwelijks of zelfs helemaal niet lukt.
Omdat men vanuit het CLB komt, wordt men vaak al onmiddellijk wantrouwig
bekeken. In feite is het een illusie te verwachten dat men vanuit
het CLB welkom zal zijn bij kansarmen, omdat die mensen in het verleden
vaak al heel veel negatieve ervaringen hebben gehad in hun relatie
met de school. Er kunnen dus heel veel schotten staan tussen kansarme
ouders en medewerkers van het CLB, waarbij die schotten zowel opgetrokken
worden door de kansarme ouder als door de medewerker van het CLB vanuit
zijn gebrek aan kennis van kansarmoede van binnenuit. De ervaringsdeskundige
kan in zo een geblokkeerde relatie misschien wat helpen om die schotten
te verlagen, zodat eventueel een contact toch nog mogelijk wordt.
En misschien lukt het dan om in zo een contact een opening te vinden
naar het opzetten van een hulpverlening.


\subsubsection{Kritische functie}

De ervaringsdeskundige heeft niet enkel een functie naar de cliënten
van de dienst, maar ook een taak naar de hulpverlener toe. Hij moet
die hulpverlener feedback geven bij blinde vlekken, over bepaalde
houdingen, enzovoort. Voor de ervaringsdeskundige met zijn unieke
en dus ook eenzame functie in de organisatie, is dit een zeer moeilijke
opdracht. Hij moet die feedback immers op een zodanige manier kunnen
brengen dat de hulpverlener in staat is die te ontvangen en zich blijvend
kwetsbaar op te stellen.

Het is ook een moeilijke positie, omdat men kan stellen dat hij in
deze context immers vaak twee cliënten heeft: enerzijds de collega's
waarmee hij samenwerkt en anderzijds de kansarme gebruiker van de
dienst. Dit betekent dat de ervaringsdeskundige in een spanningsveld
zit en dat men hoge eisen stelt aan zijn functie.

In de cultuur van de VDAB benoemt men het omgaan met dit spanningsveld
als een kwestie van professionaliteit. Hoe hoger de professionaliteit,
hoe beter men kan omgaan met dit spanningsveld, is hun visie. De verwachting
is dus dat de ervaringsdeskundige beter met dit spanningsveld kan
omgaan, naarmate hij een hogere mate van professionaliteit bereikt.
Vanuit dit perspectief wordt de vraag hoe professioneel een ervaringsdeskundige
op termijn kan worden een cruciale vraag voor de toekomst van ervaringsdeskundigen
in de VDAB. Vanuit de visie van de ervaringsdeskundige daarentegen
is het de vraag in hoeverre een dergelijke opvatting over professionaliteit
hem nog de ruimte biedt om de tolk te blijven van het perspectief
van mensen die in armoede leven.

Een kritische inbreng van de ervaringsdeskundige is slechts mogelijk
als er een groot wederzijds vertrouwen bestaat. De ervaringsdeskundige
kan zich daarbij of bij andere facetten van zijn functie niet opstellen
alsof hij de waarheid in pacht heeft. Tussen de ervaringsdeskundige
en zijn collega's moet er een evenwicht zijn van geven en nemen. Er
moet een open dialoog bestaan in een evenwichtige balans, zodat het
zowel voor de ervaringsdeskundige als voor de opgeleide deskundige
mogelijk is om elk hun visie op een gemotiveerde wijze weer te geven.
In een team is het in functie van een goede teamwerking en voor een
goed wederzijds begrip heel belangrijk dat men elkaar goed leert kennen
en veel aandacht besteedt aan het uitwisselen van visie en inzichten.

Door zijn inbreng kan de ervaringsdeskundige in zekere zin als een
lastig figuur ervaren worden. Een team dat met een ervaringsdeskundige
samenwerkt moet dus een zekere openheid en flexibiliteit aan de dag
kunnen leggen. Een weinig flexibel team kan een lastig teamlid moeilijk
verdragen.

Vaak wordt de kritische functie van een ervaringsdeskundige door de
collega's waarmee hij samenwerkt, ervaren als één van de moeilijkere
facetten van zijn functie.

Sommige consulenten van de VDAB ervaren die kritische opstelling van
ervaringsdeskundigen en de wijze waarop zij consulenten met bepaalde
zaken confronteren bijvoorbeeld als moeilijk te hanteren. Zij hebben
het idee dat het vooral een kwestie is van de manier waarop de ervaringsdeskundigen
hun inbreng doen. Het gevoel leeft bij hen dat de ervaringsdeskundigen
zich polariserend opstellen ten opzichte van hen als middenklasser
en hulpverlener en dit blijven doen, wat in hun beleving bij hen op
de duur kwaad bloed zet en aanleiding geeft tot bijkomend onbegrip.

Deze gevoelens kunnen deels te maken hebben met het feit dat de inhoud
van de boodschap van ervaringsdeskundigen pijnlijk en confronterend
kan zijn om te aanhoren, iets wat inherent is aan het inschakelen
van ervaringsdeskundigen. De kritische functie behoort immers tot
de kern van de functie van een ervaringsdeskundige. Deels kunnen deze
gevoelens misschien ook teruggebracht worden tot het feit dat het
tot de eigenheid van veel ervaringsdeskundigen behoort om een directe
taal te gebruiken. In dit opzicht kan het erg nuttig zijn om ook zelf
rechtstreeks met de ervaringsdeskundige te communiceren over de gevoelens
die door zijn interventies worden opgeroepen, zodat de ervaringsdeskundige
hiermee rekening kan houden. Een ervaringsdeskundige leert in zijn
opleiding omgaan met diverse communicatievormen, zodat de inhoud van
de communicatie niet dient gehypothekeerd te worden door de wijze
waarop ze wordt gebracht.

Voor de ervaringsdeskundige kan het heel moeilijk zijn om een houding
te vinden tegenover een team, waarin een aantal zaken als onaantastbaar
en onbespreekbaar gelden. Dit doet immers afbreuk aan de missie, soms
zelfs het levensproject, van de ervaringsdeskundige, aangezien dit
zijn oorsprong vindt in de immense pijn die hij zelf heeft doorgemaakt
en die hij lotgenoten in de toekomst wil besparen.


\subsubsection{Het beroepsprofiel van de ervaringsdeskundige}

De vraag stelt zich in hoeverre het beroepsprofiel van de ervaringsdeskundige,
zoals dit door het HIVA werd uitgewerkt \cite{Bem03}, nog verder
moet uitgewerkt worden in functie van de specificiteit van iedere
sector. Een ervaringsdeskundige kan immers in heel uiteenlopende sectoren
tewerkgesteld worden, zodat in de profielomschrijving geen rekening
gehouden kan worden met die specificiteit.

In dit verband ervaarde men in het opbouwwerk het beroepsprofiel van
ervaringsdeskundige enerzijds als een werkbaar instrument, waarmee
men ook in de eigen sector verder kan. Anderzijds is men vanuit de
eigen ervaring met het werken met ervaringsdeskundigen in het opbouwwerk
van mening dat een sectorspecifiek profiel verfijnder zou kunnen zijn
dan het bestaande. Vanuit de sector kan men immers bij het bestaande
profiel een aantal opmerkingen plaatsen, kan men er een aantal aanvullingen
bij geven en zou men misschien een aantal klemtonen anders leggen.
Daarom acht men het op termijn wenselijk om op het niveau van de sector
opbouwwerk ernaar te streven om de oefening te maken om vertrekkend
vanuit het algemeen beroepsprofiel van ervaringsdeskundige op zoek
te gaan naar een concrete invulling van dit beroepsprofiel, toegespitst
op het opbouwwerk. Men is van oordeel dat het op die manier mogelijk
moet zijn om de specificiteit van de functie van ervaringsdeskundige
in het opbouwwerk meer in het licht te stellen.

Binnen het opbouwwerk heeft men immers het gevoel dat de opleiding
tot ervaringsdeskundige vooral focust op empowerment van individuen.
Daardoor ervaart men de opleiding vooral als cliëntgericht en vindt
men dat de ervaringsdeskundigen in hun opleiding weinig vertrouwd
gemaakt worden met de specifieke methodieken van het opbouwwerk. In
het opbouwwerk staat vooral het participatieve model centraal, terwijl
de sector in de opleiding tot ervaringsdeskundige vooral een individueel
hulpverleningsmodel ziet primeren. Empowerment zou volgens opbouwwerkers
een brugfunctie kunnen vervullen tussen beide modellen, voor zover
de opleiding ook aandacht zou besteden aan empowerment van groepen
naast empowerment van individuen.

Men is er in het opbouwwerk van overtuigd dat een ervaringsdeskundige
moet beschikken over de kennis die voor de sector cruciaal is, wil
hij in het opbouwwerk een goede ervaringsdeskundige kunnen zijn. Dit
betekent dat men verwacht van de opleiding dat ze ervaringsdeskundigen
informeert over de tweeledige taak van het opbouwwerk, namelijk processen
begeleiden met de doelgroep en samen met die doelgroep zoeken naar
structurele oplossingen in de samenleving. Men verwacht ook dat de
ervaringsdeskundige op de hoogte is van de specifieke methodische
klemtonen van het opbouwwerk. Typisch voor het opbouwwerk is bijvoorbeeld
het projectmatige werken, zowel met de doelgroep als naar de samenleving
toe. Eveneens typisch is de eigen manier waarop men in het opbouwwerk
invulling geeft aan het concept participatief werken. Het opbouwwerk
verwacht dat hiervoor reeds een basis gelegd wordt in de opleiding
zelf, zodat men vanuit de sector hierop beter kan inspelen met aanvullende
opleidingen en trainingen voor de ervaringsdeskundigen die in de sector
komen werken.

Voor de opleiding tot ervaringsdeskundige is het niet vanzelfsprekend
om tegemoet te komen aan dergelijke verwachtingen. Ze moet ermee rekening
houden dat ervaringsdeskundigen in heel uiteenlopende sectoren kunnen
terecht komen. Daarom concentreert de opleiding zich in eerste instantie
op die elementen die in de functie van ervaringsdeskundige wezenlijk
zijn. Slechts in tweede instantie kan men in de mate van het mogelijke
rekening trachten te houden met sectorspecifieke vereisten. Dit kan
echter niet veel verder gaan dan een inleiding tot de diverse sectoren,
waarin ervaringsdeskundigen tewerkgesteld kunnen worden. Indien een
bepaalde sector uitgesproken sectorspecifieke kwalificaties vereist
van de ervaringsdeskundige, zal die sector zelf moeten voorzien in
een introductieopleiding voor ervaringsdeskundigen die in die sector
beginnen te werken.


\subsubsection{Supervisie}

In het concept van de methodiek ervaringsdeskundige in armoede en
sociale uitsluiting spelen teams voor advies en ondersteuning een
belangrijke rol op het gebied van kwaliteitsbevordering van de functie
van ervaringsdeskundige. Eens deze teams operationeel zullen zijn,
zullen ze een belangrijke functie hebben inzake supervisie van ervaringsdeskundigen
en hun collega's. Dit is noodzakelijk, omdat de functie van ervaringsdeskundige
meestal een unieke functie is binnen een organisatie.

In afwachting organiseert De Link terugkomdagen voor ervaringsdeskundigen
in het werkveld. Onder meer de VDAB vindt deze terugkomdagen heel
waardevol voor haar ervaringsdeskundigen. Daar krijgen ze de kans
om ervaringen uit te wisselen met collega's uit andere sectoren en
om hun eigen werkzaamheden als ervaringsdeskundige aan collega's te
toetsen.

De VDAB ziet voor ervaringsdeskundigen in de terugkomdagen nog een
bijkomende opportuniteit, namelijk voeling blijven houden met de groep
die ze vertegenwoordigen. Ervaringsdeskundigen moeten immers binnen
de dienst de representant kunnen zijn van de groep waarvoor ze staan,
namelijk personen die leven in armoede. Ervaringsdeskundigen willen
voor zichzelf een zo maximaal mogelijke garantie hebben dat ze die
groep die ze vertegenwoordigen, trouw blijven. Daartoe hebben ze geregeld
behoefte aan contact met collega's, zodat ze kunnen toetsen of ze
nog goed bezig zijn. Een dergelijke toetsingsmogelijkheid wordt door
de terugkomdagen geboden.

Op termijn acht men het denkbaar dat binnen de VDAB zelf gezocht zal
worden naar een formule waardoor intern een dergelijk klankbord kan
ontstaan, en een forum waarop ervaringsdeskundigen casussen kunnen
voorleggen. Dit komt namelijk overeen met een formule van intervisie
of supervisie, formules die bij de VDAB veelvuldig worden toegepast.
Dus kan dit in principe op termijn ook voor ervaringsdeskundigen binnen
de organisatie opgenomen worden. Maar in de aanvangsfase vindt men
het daarvoor nog te vroeg, onder meer omdat het in die beginperiode
vaak nog volop een zoeken is naar het invullen van de taken voor een
ervaringsdeskundige.

Dit belet niet dat ook dan al de behoefte bij ervaringsdeskundigen
bestaat aan reflectie en aan het toetsen van hun handelen aan de gronddoelstelling
van ervaringsdeskundigheid. Daarom beschouwt de VDAB het als een goede
zaak dat deze opdracht wordt opgenomen door De Link via de terugkomdagen.
Een supervisie, georganiseerd door De Link, kan vanuit de visie van
de VDAB daarenboven extra kansen bieden inzake authenticiteit en op
het vlak van het ontwikkelen van meer professionaliteit rond de functie
van ervaringsdeskundige. Het is voor de VDAB een pluspunt dat deze
supervisie zich richt tot ervaringsdeskundigen uit verschillende organisaties,
omdat dit meer perspectieven opent en meer kansen biedt op wederzijdse
bevruchting.

Specifiek voor de eerste tewerkstellingsinitiatieven voor ervaringsdeskundigen
was het feit dat in sommige gevallen de ervaringsdeskundige aan de
slag ging als betaalde stagiair. Dit was bijvoorbeeld het geval voor
de sector van het opbouwwerk. De reden hiervoor was dat deze functies
moesten ingevuld worden, nog vooraleer de eerste ervaringsdeskundigen
afstudeerden. Hierdoor waren onder meer de eerste tewerkgestelde ervaringsdeskundigen
in de RISO's nog in opleiding en combineerden dus het statuut van
werknemer met het statuut van stagiair. Deze positie zorgde voor heel
wat onduidelijkheid bij alle betrokkenen. Voor de organisatie was
het niet duidelijk of men de ervaringsdeskundige eerder als stagiair
dan wel als werknemer moest benaderen. Wie stagiair is, heeft het
recht om te leren. Van iemand die personeelslid is, mag men verwachten
dat hij optimaal functioneert. Ook de persoon die moest instaan voor
de omkadering van de ervaringsdeskundige kwam terecht in een dubbele
positie van stagementor enerzijds en collega-tandempartner anderzijds.

Gezien het feit dat de betrokken ervaringsdeskundigen nog in opleiding
waren, ervaarde men op de werkvloer een duidelijke interferentie vanuit
de opleiding. Dit had zeker te maken met het feit dat de opleiding
tot ervaringsdeskundige erg groeigericht is, vanuit het gevoel vertrekt
en bij de cursist persoonlijke groeiprocessen initieert. Het gevolg
was dat men soms vanuit opleidingsperspectief kon zeggen dat de cursist
op het goede spoor zat, terwijl men vanuit de tewerkstellende organisatie
eerder het gevoel had dat de groeiprocessen die vanuit de opleiding
werden gestimuleerd, de ervaringsdeskundige in die periode wel verhinderden
om ten volle te renderen als betaalde werkkracht.


\subsection{Het niveau van de dienstverlening}


\subsubsection{De waarde van de methodiek}

De praktijkervaring met de eerste tewerkstellingsinitiatieven voor
ervaringsdeskundigen leert dat de methodiek tot een substantiële verbetering
van de kwaliteit van de dienstverlening leidt. Waarin die specifiek
zit, kan variëren naargelang de sector, de organisatie, de gestelde
verwachtingen, de taakinvulling voor de ervaringsdeskundige en nog
vele andere factoren.

De opgedane ervaringen hebben Kind en Gezin bijvoorbeeld ervan overtuigd
dat het werken met ervaringsdeskundigen een meerwaarde biedt, zowel
voor de cliënten als voor de instelling zelf.

Cliënten voelen zich niet enkel beter, maar ook anders begrepen, dit
wil zeggen meer emotioneel en gevoelsmatig. Cliënten voelen zich ook
beter ondersteund, wat onder meer zichtbaar is in het feit dat ze
minder afhaken en de hulpverlening dus langer blijft lopen.

Het samenwerken met ervaringsdeskundigen levert de dienst meer doorleefde
kennis over armoede op en een vernieuwde en verruimde visie op deze
problematiek. Kwalitatief gezien krijgt de dienstverlening een meer
ontschuldigend karakter en wordt ze meer doordrongen van het gedachtegoed
inzake empowerment. Daarenboven verhoogt de effectiviteit van de dienstverlening.

Ook voor het opbouwwerk is de methodiek van het werken met ervaringsdeskundigen
reeds in de eerste experimentele periode erg waardevol gebleken. De
methodiek levert diverse concrete resultaten op:

\begin{itemize}
\item De doelgroep wordt beter bereikt.
\item De teamleden leren zich beter in te leven in de wereld van de armen.
Een aantal vanzelfsprekendheden in kijk en aanpak wordt doorbroken.
\item Dit leidt overigens tot een groter gevoel van eigenwaarde bij de opbouwwerkers
en tot een groter gevoel van zelfzekerheid in de omgang met de doelgroep,
wat deze laatsten dan weer een groter gevoel van veiligheid geeft.
\item De opgeleide deskundigen gaan zich zelf ook meer concentreren op de
thema's van de armen.
\item De dienstverlening wordt beter.
\item De honger in het opbouwwerk naar meer informatie over het werken met
ervaringsdeskundigen neemt sterk toe.
\end{itemize}
Eenzelfde positief verhaal kon men ook in de andere sectoren horen.

Zo stelde de VDAB bijvoorbeeld onomwonden dat hun geloof in de mogelijkheden
die het inschakelen van ervaringsdeskundigen voor de organisatie te
bieden heeft, in de praktijk bevestigd werd. Bij een succesvolle samenwerking
met ervaringsdeskundigen openen zich heel wat perspectieven voor de
kwaliteit van haar dienstverlening.

Zo kunnen ervaringsdeskundigen een grote bijdrage leveren tot het
toepassen van het diversiteitsdecreet in het kader van de werking
van de VDAB. Dit decreet gaat uit van gelijke kansen voor iedereen.
Maar gelijke kansen bieden aan iedereen betekent in de praktijk ongelijk
investeren. Voor een organisatie als de VDAB is dit niet zo vanzelfsprekend.
Want onmiddellijk stelt zich onder meer de vraag of en hoe men dan
nog de vereiste objectieven inzake productiviteit en succesratio kan
halen. Een mogelijke uitweg biedt een diversificatie van trajecten,
waarbij men voor bepaalde doelgroepen supplementaire inspanningen
doet. In een dergelijk scenario kunnen ervaringsdeskundigen heel zinvol
werk leveren.

Dit perspectief op de functie van ervaringsdeskundigen in de VDAB
is men blijven aanhouden, zodat het ook na de inschakelingsperiode
één van de kernfuncties van de ervaringsdeskundige is gebleven. Het
is vooral op dit domein dat men vrij snel een heel duidelijke meerwaarde
zag in de inbreng van de ervaringsdeskundige. De aanwezigheid en de
werkzaamheden van de ervaringsdeskundige blijken een sensibiliserende
rol te vervullen, in die zin dat consulenten alert gehouden worden
voor het feit dat er onder de werkzoekenden mensen zijn, die met heel
wat problemen worstelen waarvoor men oog moet hebben. Indien zich
een dergelijke situatie voordoet, zijn ervaringsdeskundigen heel waardevol
in het brengen van een goed inzicht in de problematiek. Zij slagen
er ook in de perspectieven van de werkzoekende te vertolken naar de
consulent. Vanuit een goede kennis van en inzicht in de situatie zijn
ze in staat waardevolle adviezen te verstrekken aan de consulent.

Niet enkel naar de consulent, maar ook naar de cliënt zelf vervult
de ervaringsdeskundige een belangrijke rol. Ook hier ziet men de ervaringsdeskundige
zijn tolkfunctie opnemen door naar de werkzoekende toe het perspectief
van de consulent te verduidelijken. Bovendien neemt de ervaringsdeskundige
naar de cliënt toe een belangrijke ondersteunende en adviserende functie
op. Zo nodig kan hij de werkzoekende mogelijke wegen aantonen met
het oog op het vinden van een oplossing voor problemen, waarvoor hij
zich geplaatst ziet. Hij kan de cliënt begeleiden bij het vormen en
versterken van een ondersteunend netwerk. En niet in het minst heeft
hij de mogelijkheid om tijd vrij te maken om samen met de cliënt uit
te zoeken welke stappen in zijn situatie het meest aangewezen zijn.
Tenslotte kan hij daarin eventueel samen met de cliënt concrete acties
ondernemen.

Ook op het vlak van sensibilisatie en opleiding ziet men ervaringsdeskundigen
in de VDAB een belangrijke rol spelen, zij het op iets langere termijn.
Men denkt dan in de eerste plaats aan een rol voor de ervaringsdeskundigen
bij interne opleidingen van consulenten. Maar ook bij het beschikbaar
maken voor consulenten van gestructureerde informatie over kansarmoede
en bij het uitbouwen van een specifieke opleiding voor consulenten
over kansarmoede ziet men belangrijke taken weggelegd voor de ervaringsdeskundigen.


\subsubsection{Betere kennis van armoede}

De samenwerking met ervaringsdeskundigen heeft onmiskenbaar een betere
kennis van armoede tot gevolg, aangezien ervaringsdeskundigen over
kennis van de problematiek van binnenin beschikken. Daarom denkt men
in de eerste plaats aan de kernsectoren inzake armoedebestrijding
als de belangrijkste tewerkstellingssectoren voor ervaringsdeskundigen.

Maar ook in andere sectoren kunnen ervaringsdeskundigen heel betekenisvol
zijn. De ervaringen in de sector onderwijs zijn in dit verband erg
leerrijk.

Personen die in armoede leven zijn niet de kerndoelgroep van onderwijsinstellingen
en centra voor leerlingenbegeleiding (CLB). Daarom is adequate kennis
over armoede vaak niet beschikbaar. En toch wordt bijna iedere school
en ieder CLB met de armoedeproblematiek geconfronteerd. Uit die confrontatie
blijkt dat er in de onderwijswereld heel wat blinde vlekken in verband
met armoede bestaan, terwijl die wereld in deze problematiek net een
heel belangrijke rol zou kunnen spelen.

Onderwijs is immers één van de belangrijkste instrumenten die onze
samenleving tot haar beschikking heeft om kinderen die geboren worden
in een kansarm gezin, uit de cirkel van armoede te halen. Nochtans
geven mensen die in armoede leven, aan dat hun onderwijservaring net
één van de elementen is die pijn gedaan hebben en waardoor ze verder
in de kansarmoede terechtgekomen zijn.

Dit heeft te maken met het feit dat de kiemen tot een laag zelfwaardegevoel
vaak heel veel voeding krijgen binnen een onderwijscontext. De taalachterstand
die kansarme kinderen hebben bij het begin van het lager onderwijs,
is vaak de eerste stap op weg naar een slechte schoolcarrière die
in veel gevallen verder getekend wordt door twaalf jaar van negatieve
boodschappen over domheid en gebrek aan inzet. Moeilijk gedrag is
voor kansarme kinderen vaak aanleiding voor een doorverwijzing naar
het bijzonder onderwijs. Het feit dat kinderen niet kunnen volgen,
dat ze slecht gekleed gaan of dat klasgenootjes weten dat ze in armoede
leven, geeft vaak aanleiding tot pesten en uitsluiting vanwege de
andere kinderen.

Deze eerste kennismaking van kansarme kinderen met de samenleving
is er één waar ze leren dat de samenleving hen niet wil hebben. Ze
passen niet in het systeem en zijn niet gewenst. Ze krijgen het gevoel
niets waard te zijn en de gevoelens van schuld en schaamte worden
sterk vergroot. Waar onderwijs een belangrijke hefboom zou kunnen
zijn om de kansarmoedespiraal te doorbreken, blijkt het integendeel
vaak één van de belangrijkste neerwaartse elementen.

Omwille van het bestaan van blinde vlekken in verband met armoede,
kan het inschakelen van een ervaringsdeskundige heel wat verandering
teweeg brengen. Veel van de hierboven beschreven processen gebeuren
immers zonder dat de betrokken leerkrachten, directies of begeleiders
zich hiervan bewust zijn. Ze staan er niet bij stil dat een vraag
wie ter gelegenheid van Sinterklaas welk speelgoed gekregen heeft,
voor sommige kinderen ontzettend pijnlijk kan zijn. En in veel klassen
begint de eerste schooldag met de vraag hoe de vakantie geweest is
en waar iedereen naartoe geweest is. Een kind kan dan heel moeilijk
antwoorden: {}``wij zijn dit jaar, net als alle jaren daarvoor, nergens
op vakantie geweest.''

Ervaringsdeskundigen kunnen de aandacht vestigen op deze subtiele
uitsluitingsmechanismen. Mensen die van zichzelf dachten dat ze geen
vooroordelen hadden, kunnen zo tot het besef komen dat ze wel degelijk
vanuit vooringenomenheid handelden: {}``wat heb ik als meester Marc
in het verleden veel kinderharten pijn gedaan!'' Een dergelijk inzicht
kan een enorm grote impact hebben, omdat men geconfronteerd wordt
met de wijze waarop men naar armoede kijkt, met het feit dat de eigen
leefwereld wel heel erg verschillend is van de leefwereld van mensen
die in armoede leven en met het feit dat de communicatiekloof tussen
beide werelden wel heel groot is.

Uiteraard hebben dergelijke inzichten tijd nodig om te groeien en
om uit te monden in ander gedrag en in een ander schoolbeleid, maar
één van de meest opvallende resultaten van het inschakelen van een
ervaringsdeskundige kan zijn dat een school een meer globale kijk
op de problemen kan ontwikkelen en veel meer gaat zien dan enkel die
\emph{schuldige} ouder of dat \emph{luie} kind. Hierdoor kan de school
terug perspectief bieden aan kansarme kinderen. Zo niet is het voor
kansarme kinderen, die in een negatieve spiraal terecht komen, nog
heel moeilijk om eruit los te geraken. En vaak heeft ook de school
daarin zijn aandeel, zonder dat men er zich van bewust is.


\subsubsection{Verantwoordelijkheid}

De methodiek ervaringsdeskundige in armoede en sociale uitsluiting
steunt op de principes van empowerment. Één van de belangrijke componenten
van de missing link is namelijk dat mensen in armoede vaak de controle
ontnomen wordt over hun eigen situatie, met inbegrip van de controle
over de aanpak van de problemen waarmee ze kampen.

Waar een organisatie een samenwerkingsrelatie aangaat met een ervaringsdeskundige,
lijkt het logisch te veronderstellen dat er zich wat dit facet van
de missing link betreft, een verbetering zal manifesteren. En toch
blijkt dit in de praktijk allesbehalve vanzelfsprekend te zijn. Toen
Kind en Gezin vaststelde dat dit ook in de eigen organisatie een knelpunt
was, ging men op zoek naar de mogelijke redenen hiervoor. Het resultaat
van dit onderzoek is bijzonder leerrijk.

Te veel verantwoordelijkheid bij zich nemen kan een dynamiek zijn,
die leeft bij regioverpleegkundigen, maar net zo goed kan een dergelijke
dynamiek leven bij ervaringsdeskundigen. Te veel verantwoordelijkheid
bij zich nemen heeft tot gevolg dat het gezin niet meer de kans krijgt
zelf verantwoordelijkheid op te nemen. Het aantal contacten dat een
regioverpleegkundige met een gezin kan hebben en de frequentie ervan,
staat echter niet in een evenwichtige verhouding met een dergelijke
dynamiek. Eigenlijk kan de eindverantwoordelijkheid dus niet liggen
bij de ervaringsdeskundige, de regioverpleegkundige of de regioverantwoordelijke,
maar kan ze enkel bij het gezin zelf liggen.

Te veel verantwoordelijkheid bij zich nemen kan te maken hebben met
de zware maatschappelijke verantwoordelijkheid, waarmee de dienst
Kind en Gezin belast is. Maar diezelfde maatschappelijke verantwoordelijkheid
draagt ertoe bij dat regioverpleegkundigen geregeld niet welkom zijn
bij een kansarm gezin. Dit kan een extra druk leggen op het verantwoordelijkheidsgevoel
van de regioverpleegkundige. Het kan belangrijk zijn dat regioverpleegkundigen
dit weten en ook weten dat dit niet te maken heeft met hun persoon,
maar met de maatschappelijke functie die ze vertegenwoordigen. Als
dit duidelijk is kan de volgende stap zijn: hoe kan je daarmee omgaan.

Te veel verantwoordelijkheid bij zich nemen kan ook een dynamiek zijn
die binnensluipt in de relatie met kansarme gezinnen, waarmee het
wel lukt om een goede relatie uit te bouwen, ondanks de maatschappelijke
verantwoordelijkheid, waarmee de dienst Kind en Gezin belast is. De
bijdrage van de ervaringsdeskundige is daarin vaak erg betekenisvol.
Bij deze gezinnen merkt men wel eens ontgoocheling of zelfs kwaadheid
als de dienstverlening stopt op het moment dat het kind de leeftijd
van tweeëneenhalf jaar heeft bereikt. Deze gezinnen voelen zich dan
in de steek gelaten en de overdracht van elementen van de begeleiding
naar andere diensten loopt in die gevallen vaak fout, omdat het betrokken
gezin daarop afhaakt. Dit fenomeen kan een signaal zijn voor het feit
dat het betrokken gezin te veel afhankelijk geworden is van de dienstverlening
van Kind en Gezin, maar het kan evenzeer een signaal zijn voor het
feit dat de bestaande dienstverlening te weinig afgestemd is op de
specifieke noden van kansarme gezinnen.


\subsubsection{Kwaliteitsverbetering}

Het inschakelen van ervaringsdeskundigen leidt tot een kwaliteitsverhoging,
maar niet tot werkdrukverlaging. Dit is het geval voor alle sectoren.
Er moet immers voldoende geïnvesteerd worden in de ondersteuning en
coaching van de organisatie en van alle medewerkers. Ook voor de ervaringsdeskundige
moet voorzien worden in ondersteuning en coaching.

Omdat bij het inschakelen van een ervaringsdeskundige moet geïnvesteerd
worden in een kwaliteitsvolle werkomgeving, is zeker niet iedere context
geschikt om zomaar met een ervaringsdeskundige van start te gaan.
Eerst en vooral moet men in dit verband een bewuste keuze maken en
vervolgens moet het geheel planmatig aangepakt worden.

\newpage


\chapter{\label{beroepsprofiel}Beroepsprofiel}


\section{Inleiding}

De inschakeling van ervaringsdeskundigen in armoede en sociale uitsluiting
binnen het werkveld was in het begin een zoekproces. Dit zoekproces
startte reeds toen de eerste cursisten als ervaringsdeskundige terecht
kwamen in het werkveld in het kader van hun beroepspraktijk. Binnen
het werkveld was men nog niet gewend om met ervaringsdeskundigen te
werken. Dus lag een duidelijke taakomschrijving voor de ervaringsdeskundige
nog niet klaar. Daarenboven kan de ervaringsdeskundige tewerkgesteld
worden in alle sectoren die met armoede te maken hebben, wat, afhankelijk
van de sector en de concrete dienst, tot erg uiteenlopende takenpakketten
kan leiden.

De meeste organisaties die geïnteresseerd waren om als praktijk- of
tewerkstellingsplaats te fungeren hadden veel vragen naar wat een
ervaringsdeskundige is, wat hij doet of kan doen binnen hun eigen
organisatie en wat men van hem mag verwachten. Ook voor De Link bleef
het, ondanks een duidelijk conceptueel kader, een zoektocht naar een
goede manier om dit concept te vertalen naar de concrete context van
een specifieke dienst, en op grond daarvan een gepaste functieomschrijving
te vinden voor de ervaringsdeskundige in die dienst. 

Dat het in de praktijk blijkbaar niet zo gemakkelijk is om echt vat
te krijgen op het beroep ervaringsdeskundige heeft te maken met het
feit dat het wezenlijke ervan eigenlijk niet kan teruggebracht worden
tot een specifiek takenpakket. In het \emph{Beroepsprofiel ervaringsdeskundigen
in armoede en sociale uitsluiting} \cite{Bem03} wordt een sterk onderscheid
gemaakt tussen de taken die ervaringsdeskundigen doen en de functie
die ze daarin opnemen. De taken waarvoor de ervaringsdeskundigen ingezet
worden zijn: individuele ondersteuning en begeleiding, groepswerk,
beleidswerk, vorming, supervisie, advies en tot slot onderzoek. In
feite verschilt dit niet van de taken die opgenomen worden door opgeleide
deskundigen. Het essentiële verschil is dat de ervaringsdeskundige
deze taken uitvoert vanuit een eigen specifieke invalshoek en werkwijze.
Namelijk hij brengt het \emph{onbekende} perspectief van de arme binnen
in organisaties en beleid vanuit zijn verruimde en verwerkte armoede-ervaring
en zijn doorleefde kennis van armoede. Dit vertaalt zich in de functies
die de ervaringsdeskundige opneemt. In het beroepsprofiel worden vijf
groepen van functies onderkend: tolken en verduidelijken van de leefwereld,
brug- en bemiddelingsfunctie, ondersteuning, kritische en signaalfunctie
en drempelverlagend werken.


\section{Wezenlijke aspecten van de functie}

In essentie is een ervaringsdeskundige:

\begin{itemize}
\item een deskundige van de leefwereld en het perspectief van de arme;
\item een tolk van de kracht van de mensen;
\item een duider van de, soms kleine, missing links.
\end{itemize}
Een dergelijke functie van ervaringsdeskundige vereist van de betrokkenen
dat ze over een heleboel vaardigheden beschikken:

\begin{itemize}
\item Een ervaringsdeskundige moet in staat zijn de zaken te bekijken vanuit
zichzelf. Daartoe moet hij zijn eigen ervaringen verwerkt hebben,
waardoor hij ze kan gebruiken als een bagage van waaruit gekeken wordt.
\item Een ervaringsdeskundige moet naar de opgeleide deskundige (hulpverlener)
kunnen tolken: vanuit eigen ervaringen verduidelijkingen en eventueel
aanvullingen kunnen geven.
\item Een ervaringsdeskundige moet naar de cliënt hetzelfde doen als wat
hij naar zichzelf doet. Dit wil zeggen door de bril van ervaringen
kijken, en van daaruit verduidelijken of soms spiegelen.
\end{itemize}
Het betekent meteen dat een ervaringsdeskundige permanent genoodzaakt
is

\begin{itemize}
\item naar zichzelf te kijken;
\item naar de opgeleide deskundige en naar de organisatie te kijken;
\item en naar de arme te kijken.
\end{itemize}
Dit is zonder meer een zeer moeilijke taak. Het houdt ook in dat in
de taakuitvoering zeer veel gevraagd wordt van mensen, die vaak zelf
nog omwille van de armoede met problemen af te rekenen hebben.


\section{Missiebepaling}

Hoewel de essentie van de functie van ervaringsdeskundige niet zo
moeilijk onder woorden te brengen valt, blijft men vaak toch met het
gevoel zitten dat het moeilijk blijft om er zich heel concreet iets
bij voor te stellen. Dit heeft niet zozeer te maken met het feit dat
die functieomschrijving zodanig abstract is, maar wel met het feit
dat er nog maar weinig ervaring mee is in de praktijk. Daarom hebben
de procesbegeleiders van de eerste cursistengroep van Brussel in dialoog
met hun cursisten gewerkt aan de hiernavolgende missietekst, waarin
ze de essentie van het werk als ervaringsdeskundige trachten te verwoorden.

Ervaringsdeskundigen kunnen in hun taakuitoefening in contact komen
met verschillende partijen, namelijk personen die in armoede leven,
hulpverleners en beleidsmensen. In de missietekst werden de uitgangspunten
in het werken met die verschillende partijen zo duidelijk mogelijk
omschreven. Uiteraard krijgt men op die manier een soort van ideaal,
waaraan men in de praktijk niet steeds volledig kan beantwoorden.
Maar net daardoor kan het wel perfect gelden als een richtpunt voor
elke handeling die door de ervaringsdeskundige wordt gesteld.

De tekst omschrijft de missie van een ervaringsdeskundige als volgt:\\


{}``Uit ervaring weten we dat het leven in kansarmoede heel complex
en moeilijk kan zijn.

Op verschillende terreinen van het leven kan je voor moeilijkheden
komen te staan waarvoor je geen oplossing ziet... en toch moet je
elke dag verder.

Dat kan gaan over de kinderen, over de school, over geld, over huisvesting,
over werk of werkloosheid, over uitsluiting of vernedering, over gevoelens
van minderwaardigheid of woede, over niet begrepen worden...

Zelfs een ogenschijnlijk klein probleem kan, als een domino, het begin
zijn van een onoverzichtelijke reeks moeilijkheden omdat alles met
alles samenhangt en er soms heel weinig reserve is.\\


Uit ervaring weten we dat vele hulpverleners, ondanks eventuele goede
wil, niet echt kunnen begrijpen wat het betekent om in dergelijke
omstandigheden te leven.

Ze willen helpen vanuit hun zicht op de problemen, ze geven adviezen,
willen ons moed inspreken... maar worden al snel ongeduldig als we
ons onmachtig voelen of als de zaken in hun ogen niet vooruitgaan
of als we niet akkoord gaan met hun voorstellen.

Het lijkt dan voor hen alsof we niet echt willen, alsof we in de miserie
willen blijven zitten.\\


Uit ervaring weten we dat het mogelijk is om vooruit te komen en dat
het heel veel kan helpen als iemand je daarbij op een goede manier
ondersteunt. Een mens die bereid is om het hele verhaal te horen en
met ons wil zoeken naar de diepere oorzaken, zowel op maatschappelijk
vlak als bij onszelf. Iemand die onze binnenkant begrijpt en ook durft
vragen naar ons eigen aandeel. Iemand die in ons gelooft.\\


Als ervaringsdeskundigen willen we in de mate van het mogelijke die
ondersteunende rol vervullen in samenwerking met de hulpverleners,
in de hoop dat de hulpverlening beter aansluiting kan vinden bij de
mensen in armoede die zich te weinig ondersteund weten. \\


In het werk als ervaringsdeskundige willen we duidelijke richtpunten
hanteren voor onze contacten met personen die in armoede leven, met
hulpverleners en met beleidsmensen.

\begin{enumerate}
\item Ondersteunen van personen die in armoede leven.\\
Een goede ondersteuning omvat verschillende aspecten die onderling
samenhangen.

\begin{enumerate}
\item Opbouwen van vertrouwen\\
Vertrouwen is voor ons de fundamentele basis om tot een echte ondersteuning
te kunnen komen Vertrouwen kan slechts ontstaan als mensen zich echt
gehoord en begrepen voelen.\\
Daarom willen we naar de mensen luisteren zonder vooropgezette ideeën
of vooroordelen.\\
We willen erover waken om altijd na te gaan bij de mensen zelf of
het klopt als we ons een oordeel vormen.\\
Een belangrijke factor is dat mensen door onze reacties, door onze
vragen, door onze manier van zijn... kunnen aanvoelen dat we echt
weten waarover het gaat. We spreken en handelen vanuit ons gevoel,
onze binnenkant, onze buik. Onze eigen geschiedenis geeft ons aanknopingspunten
om door te gaan op zaken die moeilijk of kwetsbaar liggen en juist
dat kan vertrouwen wekken.\\
Ook een vast geloof in de mogelijkheden van de mensen is noodzakelijk.
We beseffen maar al te goed dat kansarmen dikwijls veel meer in zich
hebben dan de maatschappij of de hulpverlening denkt. Geloof en vertrouwen
vormen een basis waardoor mensen zich meer en meer durven laten zien
zoals ze echt zijn en hun mogelijkheden verder kunnen ontplooien.
\item Aangaan van een werkelijke dialoog\\
Enkel op basis van vertrouwen kan een echte dialoog tot stand komen,
kunnen er zaken gezegd worden die het hart, het wezen van de mensen
raken.\\
Vooral de kunst van het vragen stellen is voor ons hier van belang.\\
Goede vragen helpen mensen om stil te staan bij zichzelf, bij hun
eigen geschiedenis, bij hun evolutie, bij hun blokkades, bij hun verlangens...
Ze zijn voor ons de sleutel tot het verstaan van zichzelf, tot het
besef van hoe men gekwetst werd en hoe men daarop gereageerd heeft,
tot het begrijpen van gevoelens van schuld en schaamte, van minderwaardigheid
en woede...\\
Goede vragen helpen mensen zich bewust te worden dat er redenen zijn
waardoor ze in een moeilijke positie zijn terechtgekomen. Ze kunnen
dikwijls niet direct beantwoord worden maar zetten een proces op gang
waardoor mensen hun gedrag meer betekenis kunnen gaan geven, er meer
vat op beginnen te krijgen, beperkingen en mogelijkheden beginnen
zien...\\
Vanuit de herkenning die we voelen willen we, als het mogelijk is,
naar de kern gaan.\\
Echte dialoog durft ook confronteren, de mensen bevragen naar hun
eigen verantwoordelijkheid, naar hun eigen aandeel.\\
Echte dialoog helpt mensen hun eigen woorden te vinden, zichzelf uit
te drukken, voor zichzelf op te komen.
\item Samen zoeken\\
Op basis van werkelijke dialoog kan een zoekproces op gang komen.\\
We weten dat dit gebeurt met vallen en opstaan, dat het voor een hulpverlener
soms niet te vatten is hoe moeilijk het kan zijn om oude patronen
los te laten en terug in zichzelf te geloven.\\
We weten hoe belangrijk het is dat de inzet van mensen gezien wordt,
dat de kleine stapjes niet vanzelfsprekend gevonden worden maar bevestigd
worden.\\
Samen zoeken betekent voor ons de verantwoordelijkheid bij de mensen
laten, zij bepalen het tempo, zij geven aan wat voor hen belangrijk
is, wat zij op dat moment aankunnen.\\
Samen zoeken kan ook betekenen dat we de mensen informeren over zaken
waarop zij onvoldoende zicht hebben: hoe naar hen gekeken wordt, wat
van hen verwacht wordt in de maatschappij, welke normen gangbaar zijn
en van waar die komen, hoe bepaalde instellingen werken... Deze informatie
kan noodzakelijk zijn om te begrijpen waaraan hulpverleners belang
hechten en waarom.\\
Samen zoeken houdt voor ons ook in dat we, als het van pas komt, ervaringen
uit ons eigen leven kunnen delen om de mensen te ondersteunen. Dat
we de mensen stimuleren tot actie als ze daaraan toe zijn en ernaast
blijven staan ook als het minder goed gaat.\\
Samen zoeken is voor ons tenslotte ook onszelf in vraag durven stellen,
durven zeggen dat we het misschien ook niet weten, dat we ons ook
machteloos kunnen voelen, dat we ook niet altijd alles op een rij
hebben, dat we ook zoekende zijn en nog verder kunnen ontwikkelen...
\end{enumerate}
\item Samenwerken met de hulpverleners\\
Meestal zullen we in tandem werken met een hulpverlener. We zijn ervan
overtuigd dat hulpverlener en ervaringsdeskundige elkaar positief
kunnen aanvullen.\\
De meeste hulpverleners hebben geen geschiedenis van kansarmoede en
het is normaal dat zij dikwijls niet echt verstaan hoe kansarmen in
elkaar zitten, hoe bepaalde reacties diep ingeslepen zijn door voortdurende
uitsluiting in verschillende vormen, hoe mensen wantrouwig geworden
zijn tegenover hulpverleners, hoe jarenlange opgekropte kwaadheid
plots naar buiten kan schieten of iemand helemaal kan blokkeren, hoe
graag de mensen erbij willen horen en dan soms dingen doen of zaken
kopen die de hulpverlener onverantwoord vindt, hoe jarenlange veroordeling
ertoe leidt dat mensen angstig worden als ze iets positief over zichzelf
horen of als het beter begint te gaan en dan soms de neiging kunnen
hebben dat terug kapot te maken, hoe angst of schuld of schaamte heel
dikwijls de basis is van zogenaamd niet aangepast gedrag en onvermogen
om te beantwoorden aan wat gevraagd wordt, hoe tal van misverstanden
leiden tot verlies van energie bij de mensen en bij de hulpverleners...\\
We zijn ervan overtuigd dat in een aantal vastgelopen situaties terug
beweging kan komen als we hulpverleners kunnen bijstaan. We willen
de ruimte scheppen zodat mensen zelf kunnen verwoorden waar ze staan,
wat ze nodig hebben... of dit, zo nodig, naar de hulpverlener vertalen...
We willen proberen een brug te slaan over de kloof van mogelijke misverstanden
vanuit verschillende belevingen.\\
Deze poging heeft enkel kans van slagen als we op een gelijkwaardige
manier met de hulpverleners kunnen samenwerken, als we elkaar niet
als bedreigend ervaren, maar bereid zijn tot een open gesprek. Voor
ons en ook voor hulpverleners is dit niet vanzelfsprekend, het zal
voortdurend zoeken zijn, loskomen van gelijk halen... Net als hulpverleners
zijn wij als ervaringsdeskundigen verschillend, we hebben uiteraard
onze beperkingen en zullen fouten maken, maar we zijn bereid om ook
naar onszelf te kijken en te leren...
\item Samenwerken met het beleid\\
Een armoedebeleid is maar zinnig als het afgestemd is op de werkelijke
noden van de mensen.\\
De armen zelf moeten aan het beleid kunnen vertellen wat er schort,
wat zij nodig hebben, welke zaken nog moeten veranderd worden... Als
ervaringsdeskundigen kunnen wij ook hierin een brugfunctie vervullen.
Door ons contact met en ons aanvoelen van tal van gezinnen kunnen
we gemeenschappelijke noden en belangen van de mensen vertalen en
verwoorden en op de politieke agenda plaatsen.\\
Ook bij de evaluatie van de beleidsopties kunnen we een belangrijke
rol spelen door de mensen aan de basis te bevragen naar het effect
ervan op hun leven en zo nieuwe informatie geven voor verbetering
van het beleid.\\
Dit veronderstelt ook van de overheid dat zij de mensen in armoede
als volwaardige partners respecteert, bereid is in een open dialoog
te zoeken en de beslissingsmacht zo dicht mogelijk bij hen legt.
\end{enumerate}
Tot slot: onze hoop is een positieve samenwerking op te bouwen met
alle belanghebbende partijen met het doel dat de mensen in armoede
in zichzelf gaan geloven en hun eigen leven in handen nemen op hun
manier. Pas dan kan er een oplossing op langere termijn groeien die
de vicieuze cirkel van armoede en uitsluiting doorbreekt.''


\section{Het uittekenen van een beroepsprofiel}

Vanuit de aangevoelde behoefte naar meer duidelijkheid voor het werkveld
omtrent de functie van ervaringsdeskundige, achtte De Link het ook
zinvol om het initiatief te nemen om samen met de tewerkstellende
organisaties per sector op zoek te gaan naar een aangepast profiel.
Zo wilde men tot een profiel komen met functieomschrijvingen die haalbaar
waren voor de ervaringsdeskundige en werkbaar voor de organisaties.
Een profiel ook, dat zoveel mogelijk garanties zou bieden voor het
behoud van het wezenlijke karakter van ervaringsdeskundigheid. De
eerste initiatieven van De Link in dat verband vallen te situeren
in de periode kort voordat de eerste cursistengroepen afstudeerden.

Aanvankelijk had De Link de bedoeling om zelf te werken aan het opmaken
van zo een beroepsprofiel, uitgaande van eigen ervaringen en inzichten
en in samenspraak met de praktijkplaatsen van de cursisten-ervaringsdeskundigen
en met de algemene stuurgroep. Een eerste stap in die richting betrof
het opzetten van een inventarisatie door cursisten van de taken die
ze in het kader van hun stage in de praktijkplaatsen uitvoerden.


\subsection{Registratie door cursisten}

Aan de praktijkbegeleiders werd gevraagd om dit inventariseren als
een opdracht mee te geven aan de cursisten of om het eventueel samen
met hen op te pakken in één van de praktijkgebonden vakken. Diverse
aandachtspunten stonden daarbij voorop:

\begin{itemize}
\item per praktijkplaats een zo gedetailleerd mogelijk overzicht bekomen
van de werkelijke rol en het werkelijke takenpakket van de cursist;
\item een zicht krijgen op de werkelijke tijd die aan elk van deze taken
werd besteed, zodat het mogelijk werd zich een idee te vormen van
de taken die vaak terugkeren en van de taken die slechts bij uitzondering
worden vervuld;
\item aangeven of naast de werkelijk uitgevoerde taken binnen de organisatie
nog andere taken weggelegd kunnen zijn voor een ervaringsdeskundige,
maar die op dat moment niet werden opgenomen, omdat de ervaringsdeskundige
in opleiding er zelf (nog) niet aan toekwam, dan wel omdat hij daartoe
geen kansen kreeg.
\end{itemize}

\subsection{Wetenschappelijke studie}

Deze contouren welke in de werkgroep werden uitgetekend, kwamen terug
als raamwerk voor het beroepsprofiel dat uiteindelijk door het Hoger
Instituut voor de Arbeid (HIVA) van de KU Leuven werd uitgeschreven.

Dit onderzoeksinstituut had van de Vlaamse Overheid de opdracht gekregen
om in het kader van een onderzoeksproject een beroepsprofiel van ervaringsdeskundige
in armoede en sociale uitsluiting op te maken. Aan dit project heeft
De Link zijn volle medewerking verleend door alle kennis die ze terzake
al had verzameld ter beschikking te stellen. Een dergelijke onderzoeksopdracht
was immers erg welkom. Ze bood het voordeel dat er vanop een zekere
afstand, en dus met een grotere objectiviteit, kon gewerkt worden
aan de opmaak van een profiel, maar vooral dat dit op een wetenschappelijk
onderbouwde wijze kon gebeuren. Voor de aanmaak van dit beroepsprofiel
werd de procedure gevolgd, die door het HIVA werd ontwikkeld als basismethodologie
voor het opmaken van een beroepsprofiel \cite{Sel96}.

Als resultaat van deze wetenschappelijke studie werd op 18 juni 2003
het eerste beroepsprofiel gepubliceerd over het beroep van ervaringsdeskundige
in armoede \cite{Bem03}. Gezien het om een methodiek in ontwikkeling
gaat en dus ook om een beroep in beweging, gaan de auteurs ervan uit
dat men het beroepsprofiel eerder moet zien als een richtingwijzer,
die een aantal bakens uitzet, maar die het beroep nog geenszins definitief
vastpint. De auteurs benaderen het beroepsprofiel duidelijk niet als
een contextloos gegeven, maar koppelen het aan een aantal oriëntaties,
die er de grondslag voor vormen. De belangrijkste daarvan is ongetwijfeld
de vaststelling van het bestaan van een \emph{missing link} in de
strijd tegen armoede en sociale uitsluiting, en dit gekoppeld aan
een visie op mensen in armoede als gelijkwaardige partners in die
strijd.

Volgens het profiel ligt de eigenheid van ervaringsdeskundigen vooral
in het feit dat ze beschikken over een \emph{doorleefde kennis} in
verband met armoede en sociale uitsluiting en in het feit dat ze zicht
hebben op en vertrouwd zijn met het \emph{eigen specifieke perspectief}
van armen en uitgeslotenen, een perspectief dat maar al te vaak over
het hoofd wordt gezien.

Wellicht het meest cruciale gegeven is het feit dat men bij het gevoerde
onderzoek in functie van het opstellen van het beroepsprofiel tot
de vaststelling is gekomen dat het beroep van ervaringsdeskundige
in armoede en sociale uitsluiting zich niet onderscheidt van andere
beroepen op grond van de taken en activiteiten die ervaringsdeskundigen
verrichten,

\begin{quote}
{}``maar vooral in de manier waarop of het vertrekpunt van waaruit
zij deze taken en activiteiten vorm geven en uitvoeren. Hun `doorleefde
kennis' over armoede en sociale uitsluiting, hun zicht op en vertrouwdheid
met het perspectief van armen en uitgeslotenen (cf. supra) vormen
de kern van deze eigenheid. Dit zijn de fundamenten van het beroep
`ervaringsdeskundige in de armoede en sociale uitsluiting'.'' \cite[p. 16]{Bem03}
\end{quote}
Uit het beroepsprofiel komt tevens naar voor dat de ervaringsdeskundige
bij uitstek een teamspeler is, zelfs in die mate dat het beroep van
ervaringsdeskundige slechts in een samenwerkingscontext uitgeoefend
kan worden:

\begin{quote}
{}``Als men de eigenheid van een ervaringsdeskundige wil `benutten'
binnen een organisatie, dan moet die ervaringsdeskundige in zekere
mate ingeschakeld worden, aanwezig zijn of kunnen mee-draaien in de
dagelijkse werking en/of concrete activiteiten binnen de organisatie
kunnen opnemen (al dan niet in tandem). Uit de interviews blijkt immers
dat men de eigenheid van ervaringsdeskundigen niet geïsoleerd of `los
van' de taken en activiteiten die de kern uitmaken van de organisatie
ter beschikking kan stellen.'' \cite[p. 19]{Bem03}
\end{quote}
De taken van ervaringsdeskundigen kunnen volgens de studie naar het
beroepsprofiel gegroepeerd worden in vijf categorieën:

\begin{enumerate}
\item individuele ondersteuning en begeleiding (ambulant of residentieel);
\item groepswerk (ambulant of residentieel);
\item beleidswerk (binnen organisaties of koepel, op lokaal of bovenlokaal
niveau);
\item vorming, supervisie en advies (naar armen, hulpverleners, beleidsmensen
of medewerkers uit andere sectoren, zoals bijvoorbeeld onderwijs,
huisvesting, tewerkstelling, enzovoort);
\item onderzoek.
\end{enumerate}
Dit zijn niet meer of niet minder dan de kernactiviteiten van de diverse
sectoren die rechtstreeks te maken hebben met de bestrijding van armoede
en sociale uitsluiting. Meteen zet dit heel duidelijk in de verf dat
ervaringsdeskundigen inderdaad zinvol ingeschakeld kunnen worden in
al deze sectoren.

Via het vervullen van de hierboven vermelde taken, leveren ervaringsdeskundigen
een specifieke eigen bijdrage. Ze vervullen daarin dus een eigen functie.
De kern van de eigen bijdragen van ervaringsdeskundigen tot deze activiteiten
kan overeenkomstig het profiel eveneens in vijf punten samengevat
worden:

\begin{enumerate}
\item tolken - verduidelijken van de leefwereld;
\item brugfunctie - bemiddelen;
\item ondersteunen;
\item kritische functie - signaalfunctie;
\item drempelverlagend werken.
\end{enumerate}
Het beroepsprofiel gaat nadien nog verder in op de vereisten, waaraan
ervaringsdeskundigen moeten voldoen om hun functie te kunnen realiseren.
Naast het verwerven van ervaringsdeskundigheid gaat het dan om beroepshoudingen
of attitudes, vaardigheden en kennis, waarover de ervaringsdeskundige
moet beschikken. Op basis van deze vereisten wordt het mogelijk om
op een intentionele wijze leertrajecten voor ervaringsdeskundigen
in armoede en sociale uitsluiting te ontwikkelen.

Het beroepsprofiel vestigt er de aandacht op dat het van heel groot
belang is voor het inschakelen van ervaringsdeskundigen in het werkveld
dat voldaan wordt aan een aantal \emph{voorwaarden inzake arbeidsorganisatie}.
Zo wordt gesteld dat de komst van een ervaringsdeskundige van organisaties
een open en zoekende houding vereist.

\begin{quotation}
{}``Daarbij gaat het vooral over de bereidheid om de eigen werking
en de eigen organisatie kritisch te bevragen en door te lichten. Het
afstemmen ven het `aanbod' (o.a. hulp- en dienstverlening, maatregelen,
procedures, subsidiereglementen, enz.) op de `vraag' van armen en
uitgeslotenen is immers niet alleen de taak van de ervaringsdeskundige,
maar van de ganse organisatie en van alle medewerkers. Dit vraagt
uiteraard een investering op het vlak van tijd, ruimte en middelen.
Verder is het ook noodzakelijk om iedereen vooraf goed te informeren
en voor te bereiden op de komst van een ervaringsdeskundige. Daarbij
dienen ook op organisatieniveau een aantal zaken uitgeklaard te worden,
zoals de reden of aanleiding om een ervaringsdeskundige aan te werven,
de visie van de organisatie op armoede en sociale uitsluiting, ...

De inschakeling van een ervaringsdeskundige kost tijd en kan dus in
geen geval een middel zijn om de werkdruk binnen de organisatie te
verminderen.'' \cite[p. 33]{Bem03}
\end{quotation}
Gezien het feit dat hiervoor reeds vermeld werd dat de ervaringsdeskundige
volgens het beroepsprofiel een teamspeler bij uitstek blijkt te zijn,
hoeft het niet te verwonderen dat dit profiel bijzondere aandacht
besteedt aan het \emph{werken in tandem}.

\begin{quotation}
{}``Binnen de tandem zijn beide partners gelijkwaardig: ze hebben
elk hun deskundigheid, die de basis vormt voor hun complementariteit.
{[}...{]}.

Deze tandemwerking is een goede en waardevolle formule, waarbij de
meerwaarde van de inschakeling van ervaringsdeskundigen in de armoede
en sociale uitsluiting maximaal benut kan worden. {[}...{]}. Voor
beginnende ervaringsdeskundigen is het samenwerken met een vaste tandempartner
wel aan te bevelen.

De tandemformule kent niet alleen voordelen, ze stelt ook een aantal
voorwaarden:
\begin{itemize}
\item er is voldoende tijd en ruimte nodig voor overleg en uitwisseling;
\item een vorm van coaching en ondersteuning voor de tandem(partners) is
wenselijk;
\item goede en duidelijke afspraken rond de samenwerking zijn eveneens een
must.'' \cite[p. 33]{Bem03}
\end{itemize}
\end{quotation}
Tot slot willen we nog vermelden dat de publicatie over het beroepsprofiel
van ervaringsdeskundige op het vlak van arbeidsorganisatie de nood
aan ondersteuning en coaching voor de ervaringsdeskundige beklemtoont:

\begin{quote}
{}``Gezien het specifieke van de job van ervaringsdeskundigen in
de armoede en sociale uitsluiting is ondersteuning en begeleiding
voor de ervaringsdeskundigen erg belangrijk. Binnen deze ondersteuning
is er enerzijds ruimte nodig voor het bespreken van elementen uit
het eigen verleden die de ervaringsdeskundigen nog niet verwerkt hebben.
Dit is zeker noodzakelijk op momenten dat ervaringsdeskundigen binnen
hun job geconfronteerd worden met eigen onverwerkte emoties of problemen.
Anderzijds is ook ondersteuning of reflectie nodig rond het functioneren
als ervaringsdeskundige binnen de organisatie.'' \cite[p. 34]{Bem03}
\end{quote}
Overigens geeft het beroepsprofiel aan dat voorzien in de nodige begeleiding
en ondersteuning voor de ervaringsdeskundigen absoluut noodzakelijk
is, wegens het feit dat het een \emph{psychisch zware en belastende
functie} betreft ten gevolge van een aantal factoren. Hiermee wordt
bevestigd dat in verband met de inschakeling van ervaringsdeskundigen
een pleidooi voor zorgzaamheid, zoals we dat reeds formuleerden in
paragraaf \ref{zorgzaamheid} op pagina \pageref{zorgzaamheid} geen
overbodige luxe is.

Het feit dat dermate snel een beroepsprofiel werd uitgeschreven voor
een nog maar pas ontstane functie is eerder ongewoon. Toch is dit
een goede zaak, vooral omdat het een allerminst alledaagse functie
betreft, zodat enige richtsnoeren goed van pas komen als men binnen
zijn organisatie een dergelijke functie wil implementeren. In die
zin zou men zelfs kunnen stellen dat een grondige lectuur van dit
beroepsprofiel noodzakelijk is voor al wie op het terrein samenwerkt
met een ervaringsdeskundige.


\subsection{Een vraag aan de SERV}

Intussen kreeg ook de Sociaal Economische Raad voor Vlaanderen (SERV)
de vraag om een beroepsprofiel op te stellen voor ervaringsdeskundige
in armoede en sociale uitsluiting. Dit is van belang in het licht
van de permanente maatschappelijke en formele erkenning van de opleiding
en van de tewerkstelling van ervaringsdeskundigen.

Van zodra dit beroepsprofiel klaar is, wil De Link op basis daarvan
in de verschillende paritaire comités en overheidsinstellingen komen
tot een aparte functie van ervaringsdeskundige in armoede en sociale
uitsluiting en aansluitend hierbij tot een eigen baremasysteem voor
die functie. Dit geheel kadert overigens in de visie van De Link op
de verloning van ervaringsdeskundigen.

\newpage


\chapter{\label{werkveld}Kennis uit het werkveld}


\section{Inleiding}

Het inschakelen van ervaringsdeskundigen is nog een heel nieuwe methodiek
in de armoedebestrijding. De eerste gediplomeerde ervaringsdeskundigen
stapten pas in het voorjaar van 2003 het werkveld binnen. Tegelijk
kreeg deze methodiek in dat jaar heel wat maatschappelijke erkenning.
Getuige hiervan: het decreet betreffende de armoedebestrijding, waarin
een afdeling aan deze methodiek is gewijd, en de publicatie van een
beroepsprofiel van de functie van ervaringsdeskundige in armoede en
sociale uitsluiting \cite{Bem03}.

Dit beroepsprofiel geeft aan dat de ervaringsdeskundige een psychisch
zware en belastende baan heeft en somt daarvoor meerdere redenen op
\cite[p. 30-31]{Bem03}. Dit strookt met wat De Link uit zijn contacten
met oud-cursisten leert.

Anderzijds stelt De Link in die contacten ook vast dat de ervaringsdeskundigen
het in het werkveld doorgaans goed stellen, een groot verantwoordelijkheidsgevoel
tegenover hun baan hebben, er een open en zoekende houding in kunnen
aannemen en er zich in weten te manifesteren. Op de meeste werkplekken
heeft men zelf de waarde van het werken met een ervaringsdeskundige
kunnen ondervinden.

De zorg die besteed wordt aan het proces van het inschakelen van de
ervaringsdeskundige en aan de omringing van de ervaringsdeskundige
en van de collega's waarmee hij samenwerkt, speelt hierin een grote
rol. Het beroepsprofiel maakt in dit verband trouwens gewag van een
aantal voorwaarden inzake arbeidsorganisatie, waaraan een werkplek
voor een ervaringsdeskundige moet beantwoorden \cite[p. 33-35]{Bem03}.
Een goede omkadering is met andere woorden noodzakelijk opdat de ervaringsdeskundige
zich in zijn veeleisende baan zou kunnen waar maken en opdat de organisatie
voluit van zijn waarde zou kunnen genieten. Overigens is een goede
omkadering van belang voor iedere werknemer en dus geenszins een specifieke
vereiste voor de ervaringsdeskundige alleen.

Zo een omkadering moet zeker oog hebben voor de ervaringsdeskundige
zelf, maar daarnaast ook voor de personen waarmee hij samenwerkt.
In dit verband geldt als allerbelangrijkste voorwaarde dat er een
open, zoekende houding moet bestaan bij alle medewerkers van de organisatie,
waarin de ervaringsdeskundige zijn plaats moet vinden. Waar openheid,
dialoog en een open communicatie bestaan, kunnen oplossingen gevonden
worden. Indien deze voorwaarden vervuld zijn, mag men erop vertrouwen
dat men er ook in zal slagen om te voldoen aan de overige voorwaarden
voor het inschakelen van de ervaringsdeskundige. Zo een voorwaarde
is bijvoorbeeld een klimaat van veiligheid en vertrouwen. Ook de functie
van vertrouwenspersoon is hier erg relevant. Het is een persoon binnen
de organisatie die de ervaringsdeskundige en de collega's waarmee
hij samenwerkt, kan ondersteunen in alle facetten van het werken vanuit
ervaringsdeskundigheid.

In een pioniersfase kan een zorgzame omkadering extra van belang zijn,
omdat de eerste ervaringen met ervaringsdeskundigen in het werkveld
in belangrijke mate het beeld kunnen bepalen dat de samenleving zich
zal vormen van ervaringsdeskundigen. Dit beeld kan een grote invloed
hebben op de ruimte die toekomstige generaties ervaringsdeskundigen
nog zullen krijgen om zelf mee invulling te geven aan hun functie.

Tegen deze achtergrond bekijken we een aantal van de eerste en nog
beperkte ervaringen van ervaringsdeskundigen in het werkveld en hun
mogelijke betekenis wat van naderbij. Ondanks het feit dat daarin
ook zeer veel evolutie is waar te nemen, is het moeilijk om die evolutie
in dit verhaal steeds een volwaardige plaats te geven, omdat die vaak
heel persoons- en situatieafhankelijk is.

Die evolutie kan verband houden met groei op persoonlijk vlak, die
zich bijvoorbeeld kan uiten in gedragsveranderingen of in veranderingen
in het uiterlijk. Die evolutie houdt zeker ook verband met groeien
in de functieuitoefening, zoals bijvoorbeeld het vinden van een toenemend
evenwicht tussen afstand en nabijheid of het in toenemende mate beheersen
van de vaardigheid om gevoel met reflectie te combineren, enzovoort.

Zo een evolutie wordt in belangrijke mate ondersteund door het verwerven
van een maatschappelijke positie, waarin het behalen van een diploma
en het vinden van een baan van grote betekenis zijn. Het feit werknemer
te zijn en daardoor een structuur te hebben, waarin men kan functioneren
en gewaardeerd worden en die een omkadering biedt voor het dagelijkse
leven, blijkt in dit verband een aanzienlijke waarde te hebben. Dit
alles draagt ertoe bij dat de meeste ervaringsdeskundigen een overwegend
goed gevoel hebben en dat geen enkele ervaringsdeskundige nog zou
willen ruilen met het leven van vroeger.

In een eerste deel van dit hoofdstuk staan we eerder kort en vooral
bij wijze van voorbeeld en dus geenszins exhaustief stil bij de mogelijke
waarde van een ervaringsdeskundige voor een organisatie. In een tweede
deel gaan we in op een aantal zorgfacetten in verband met het inschakelen
van en samenwerken met een ervaringsdeskundige in een organisatie.
Daarbij wordt uiteraard ook aandacht besteed aan mogelijke knelpunten,
hun achtergrond en de wijze waarop men er eventueel kan mee omgaan.

We doen dit omdat het vanzelfsprekend is dat men bij het vorm geven
aan een totaal nieuwe functie in een organisatie minder kan terugvallen
op vroeger opgedane ervaringen. Dus wordt men veel teruggeworpen op
het eigen zoekproces. Daarbij kan men soms op een probleem stuiten.
Indien de kennis over dit zoekproces en de mogelijke oplossingen waartoe
dit kan leiden kunnen gedeeld worden, kunnen ze het zoeken binnen
elke organisatie afzonderlijk minder moeilijk maken.

In dit hoofdstuk worden daarom ook een aantal voorbeelden uitgewerkt
op basis van concrete situaties met beginnende ervaringsdeskundigen
in het werkveld. Hoewel ze dus inspirerend kunnen werken en mogelijke
handvatten kunnen bieden, is het toch belangrijk dat men ze niet zo
maar gaat kopiëren, maar dat men in zijn eigen dienst of organisatie
zelf samen met de ervaringsdeskundige en de collega's die met hem
samenwerken, actief blijft zoeken. Het spreekt ook voor zich dat de
mogelijke knelpunten, waaraan we in dit hoofdstuk aandacht besteden,
zich lang niet allemaal effectief manifesteren op elke werkplek. Het
samenbrengen van een aantal mogelijke knelpunten mag dus niet tot
een onterecht gevoel van zwaarte leiden.


\section{\label{meer-eerste-ervaringen}De waarde van een ervaringsdeskundige}

Hoewel de inbreng van een ervaringsdeskundige in het werk van alledag
vaak ligt in kleine en weinig spectaculaire dingen, blijkt hij toch
een heel diepe betekenis te hebben. Op diverse facetten van de waarde
van een ervaringsdeskundige gaan we hierna wat dieper in.


\subsection{Contact met de doelgroep}

Het is opvallend hoe goed ervaringsdeskundigen personen die in armoede
leven kunnen aanvoelen, dit ook in hun gedrag kunnen laten blijken,
en daardoor bijdragen tot een \emph{diepgaander contact} met deze
personen.

\begin{quote}
{}``We merken hoe ongelooflijk snel de ervaringsdeskundige het vertrouwen
krijgt van de cliënten. Ze gaan vlot en spontaan met elkaar om en
vinden elkaar op een wijze die voor ons vreemd is. De kloof, waarvan
we wisten dat ze er was, wordt zichtbaar en soms is dit ontgoochelend
voor ons. Want soms voelen we ons zeer betrokken bij een cliënt en
hebben we het gevoel dat we hem goed aanvoelen, maar als we de ervaringsdeskundige
dan bezig zien, merken we dat dit toch nog van een heel andere orde
is.''
\end{quote}
In sommige organisaties wordt dit contact met de doelgroep gezien
als de belangrijkste bijdrage van de ervaringsdeskundige en krijgt
de ervaringsdeskundige vooral ruimte om hieromtrent zijn ding te doen.

\begin{quote}
{}``De kwaliteit van de ervaringsdeskundige zit hem in het feit dat
hij bij bepaalde mensen, in bepaalde huizen binnen kan en zijn collega's
niet. Kansarmen voelen het aan dat de ervaringsdeskundige hen beter
begrijpt en hen meer ligt. De rol van de ervaringsdeskundige bestaat
er dan in ertoe bij te dragen dat mensen terug aansluiting kunnen
vinden bij een aantal zaken in hun leefomgeving.''
\end{quote}
Vergeleken met de ervaringsdeskundige is het opvallend hoezeer de
opgeleide deskundige in zijn contacten met de doelgroep, ondanks de
beste bedoelingen, gemakkelijker aan de oppervlakte blijft. Het valt
ook op dat de ervaringsdeskundige veel \emph{naar de diepte gaat}
en daardoor een goed zicht kan krijgen op wat iets betekent voor de
betrokkene zelf.

\begin{quote}
{}``Op een bepaald moment kwam er iemand naar me toe die financieel
heel zwaar in de problemen bleek te zitten. Ik kwam te weten dat hij
al meerdere maanden geen enkel inkomen meer had genoten, omdat hij
te beschaamd was om zijn stempelkaarten binnen te brengen. Hij dacht
dat men hem dan een profiteur zou vinden en dat wilde hij zeker niet
zijn. Ik ben dan samen met hem zijn volle stempelkaarten gaan indienen.
Maar ik heb ook met hem gesproken en hem uitgelegd dat een werkloosheidsuitkering
een recht is voor iemand die zonder werk valt, zodat hij zijn schaamte
daaromtrent kon overwinnen.''
\end{quote}
Een opgeleide deskundige loopt ook het gevaar om te vervallen in de
neiging om betekenissen vanuit zijn eigen interpretatiekaders te gaan
invullen. Tevens kan hij geneigd zijn de doelgroep eigen oplossingen
uit handen te nemen, omdat hij die niet de goede oplossingen vindt.

\begin{quote}
{}``Als hulpverleners botsen wij bij de cliënten vaak op andere ideeën,
waarden en normen. Het is dan altijd afwegen hoe hiermee kan omgegaan
worden in de begeleiding.''
\end{quote}
Het is opvallend dat de ervaringsdeskundige van mensen in armoede
veel informatie bekomt die voor de opgeleide deskundige verborgen
blijft.

\begin{quote}
{}``Geregeld heb ik als ervaringsdeskundige te maken met mensen die
dreigen geschorst te worden door de Rijksdienst voor Arbeidsvoorziening
(RVA). Vaak blijkt het zo ver te zijn kunnen komen door omstandigheden,
waarvan men op onze dienst geen weet heeft. Ik probeer dan een goed
zicht te krijgen op die omstandigheden en er voor te zorgen dat deze
mensen toch niet omwille van dit soort redenen geschorst moeten worden.''
\end{quote}
De ervaringsdeskundige kan ook goed oplossingen uit de mensen zelf
laten komen en \emph{hen erkennen in hun competentie} om die oplossingen
tevens zelf te realiseren. Hij is eveneens sterk als het er om gaat
de mogelijkheden die in mensen leven, aan te spreken en tot ontwikkeling
te laten komen.

\begin{quote}
{}``De ervaringsdeskundige kan zijn ervaringen delen met de cliënt
en dit maakt dat hij er in slaagt met hen een band op te bouwen. Daardoor
kan hij duidelijk staan tussen de cliënt en de hulpverlener. Dit stelt
veel cliënten gerust tijdens gesprekken. De ervaringsdeskundige slaagt
er ook in tijdens gesprekken cliënten te ondersteunen in het zoeken
naar hun eigen aandeel en het aandeel van de anderen. De ervaringsdeskundige
is erg sterk in het stimuleren van krachten bij cliënten. Hij maakt
veel gebruik van positieve feedback.''
\end{quote}
Toch is dit verschil in effecten vaak niet gemakkelijk aan te tonen,
en is het soms maar zichtbaar voor wie de veranderingen heeft zien
plaats grijpen en voor wie de elementen die daarin cruciaal zijn kan
opmerken. Om het te kunnen zien moet men er al wat voor open staan.
In een context waarin men het verschil niet ziet en de betekenis ervan
niet inziet, is het voor de ervaringsdeskundige soms moeilijk om de
nodige ruimte en tijd te kunnen nemen om een goed contact met de doelgroep
mogelijk te maken.

Niet alleen voor de organisaties is het contact met de doelgroep een
kernfacet van ervaringsdeskundigheid. Ook voor ervaringsdeskundigen
zelf is dit contact erg wezenlijk: 

\begin{quote}
{}``Als je met personen werkt die in armoede leven, voel je voortdurend
aan dat je er nodig bent.''
\end{quote}
Zonder dit contact met de doelgroep ligt het werken als ervaringsdeskundige
moeilijker. De rol van de ervaringsdeskundige wordt dan vooral het
analyseren van de situatie, het formuleren van hypotheses, het aanbrengen
van interventiemogelijkheden, het geven van tips, suggesties, aanbevelingen,
adviezen, kritiek, enzovoort. Ook hierin kan de ervaringsdeskundige
een zeer waardevolle inbreng hebben. Maar het werken op een dergelijk
abstract niveau, wanneer dit niet samengaat met contacten met de doelgroep,
houdt het gevaar in dat heel wat van de diepgang die de ervaringsdeskundige
in zijn woorden tracht te leggen, verloren gaat.


\subsection{Nieuwe waarden}

Het op de arbeidsmarkt verschijnen van ervaringsdeskundigen betekent
een heel grote stap vooruit in het valoriseren van een aantal waarden,
die stilaan in belang toenemen, maar waarvan de betekenis in onze
samenleving nog niet altijd zo duidelijk gezien wordt. Daarom is het
logisch dat men geregeld op beperkingen stuit, als men van deze waarden
uitgaat.

Bijvoorbeeld: als men, zoals een ervaringsdeskundige doet, open staat
voor mensen in armoede, dan merkt men dat ze naar je toe komen met
allerhande zware problemen, die de typische vorm van een chaotisch
kluwen aannemen. Men kan er dan veel tijd in steken om met hen samen
op weg te gaan. Maar tijdsdruk en een hoge caseload laten een dergelijke
tijdsinvestering vaak niet toe. Daarenboven is onze dienstverlening
hoofdzakelijk zodanig georganiseerd, dat diensten zich beperken tot
het aanpakken van een specifieke deelproblematiek, bijvoorbeeld huisvesting,
werkloosheid, enzovoort. Met een chaotisch kluwen kan men er moeilijker
terecht. Op die manier wordt zichtbaar dat de wijze waarop het hulpverleningsaanbod
momenteel gestructureerd is, niet zo goed aansluit bij de hulpverleningsbehoefte
van personen die in armoede leven. De aanwezigheid van een ervaringsdeskundige
kan diensten niet enkel dit inzicht bijbrengen, maar hen ook de ruimte
geven om hierin een stap vooruit te zetten.

\begin{quote}
{}``Heel veel van de mensen die wij zien hebben financiële en andere
problemen, die eigenlijk maken dat ze er niet in slagen om te gaan
werken. Dus mag ik als ervaringsdeskundige samen met hen trachten
te zoeken naar een oplossing voor die problemen. Ik mag bijvoorbeeld
samen met hen meegaan naar het OCMW, of ik mag hen ondersteunen in
het zoeken naar een sociale woning, enzovoort.''
\end{quote}
Een ander facet van de afstemming tussen vraag en hulpverleningsaanbod
is de wijze waarop de hulpverleningsrelatie wordt ingevuld. Een professionele
hulpverlener heeft geleerd om een professionele afstand tussen de
cliënt en zichzelf te hanteren. Een ervaringsdeskundige neemt daarin
vaak een andere houding aan, omdat hij weet dat die arme in de eerste
plaats naar je toe stapt als mens en op zijn beurt ook door de andere
eerst en vooral als mens wil benaderd worden.

\begin{quote}
{}``Een ervaringsdeskundige is eigenlijk heel veel bezig met de meest
evidente beginselen, waartegen toch veel gezondigd wordt. Hij moet
een voortdurend gevecht leveren voor basale rechten van cl\discretionary{i-}{e}{ië}nten.
Zo blijft een gezin, dat reeds lang niet meer bij onze dienst in begeleiding
is, nog steeds een beroep op mij doen om hen te ondersteunen in hun
contacten met andere diensten. Deze mensen worden heel regelmatig
geconfronteerd met het feit dat allerlei diensten hun verhaal niet
horen of niet willen horen. Iemands verhaal beluisteren is toch het
minste wat men zou kunnen doen!''
\end{quote}
Dit voorbeeld brengt ons bij een andere mogelijke betekenis van ervaringsdeskundigheid.
Ervaringsdeskundigen zijn heel gevoelig voor onrecht. Telkens wanneer
een ervaringsdeskundige onrecht ervaart, voelt hij een heel grote
drang om er op in te gaan, zelfs al behoort de bewuste onrechtvaardige
situatie niet tot de bevoegdheid van de dienst, waarin hij werkt.
Niet ingaan op de onrechtvaardigheid betekent voor de ervaringsdeskundige:
niet aan de kant van de arme staan. De ervaringsdeskundige merkt regelmatig
onrechtvaardige situaties op en mensen die niet begrepen worden.

\begin{quote}
{}``Ik droom ervan dat we er ooit zullen toe komen om samen met collega's
ervaringsdeskundigen uit andere diensten de krachten te bundelen.
Misschien slagen we er dan in om ook grootschalige vormen van onrecht
te signaleren en aan te pakken. Op dit moment denk ik dan bijvoorbeeld
aan het feit dat aan patiënten een voorschot kan gevraagd worden bij
opname in een ziekenhuis.''
\end{quote}
Ook het zien van noden van mensen in armoede, waarop niet ingegaan
wordt, of niet kan ingegaan worden door de eigen dienst, zoals de
opgeleide deskundige het vaak zal verwoorden, ligt voor een ervaringsdeskundige
moeilijk, omdat hij ook dit soort situaties \emph{beleeft als onrecht
en uitsluiting}. Een opgeleide deskundige daarentegen, is meestal
niet geneigd om op situaties in te gaan, waarvoor hij vanuit zijn
functie niet bevoegd is. Ook voor de verantwoordelijken van een dienst
ligt het zich begeven buiten de grenzen van de eigen bevoegdheid moeilijk.
Een ervaringsdeskundige heeft het van zijn kant dan weer moeilijk
om hiermee vrede te nemen, omdat een dergelijke houding bij hem overkomt
als afstandelijk en niet betrokken.

\begin{quote}
{}``Wanneer wij geconfronteerd worden met een hulpvraag, die niet
past binnen onze werking, verwijzen wij door zonder zelf hulp te bieden.
Hierbij worden wij geconfronteerd met lacunes in de hulpverlening.
Wachtlijsten maken dat mensen niet onmiddellijk bij de juiste hulpverlening
terechtkomen of zelfs op dat ogenblik geen hulp krijgen en in de kou
blijven staan. Ik merk bij de ervaringsdeskundige hieromtrent een
grote verontwaardiging. Hier botst hij op de grenzen van de dienst.
De dienst vindt dat hij zou moeten loskomen van het idee dat men iedereen
moet helpen ongeacht welke hulpvraag er gesteld wordt.''
\end{quote}
Hier is duidelijk sprake van een verschil in perspectief. De spanning,
die er bestaat tussen de benadering van de ervaringsdeskundige en
de benadering, zoals die meestal bestaat in de dienstverlening, illustreert
nogmaals hoe de dienstverlening nog niet perfect afgestemd is op de
wijze waarop mensen in armoede hun probleemsituatie ervaren.

Vanuit zijn functie doet de ervaringsdeskundige dus appèl op een aantal
waarden die voor de doelgroep van mensen in armoede erg cruciaal zijn,
die ook niet volledig vreemd zijn aan de dienstverlening aan deze
doelgroep, maar die, gezien vanuit het perspectief van deze laatsten,
wel meestal veel te weinig uit de verf komen.


\subsection{Kwaliteitsvol in zijn functie}

Hiervoor lichtten we een tweetal facetten van de mogelijke waarde
van het werken met een ervaringsdeskundige wat uitvoeriger toe. Maar
het is evident dat de aanwezigheid en de inbreng van een ervaringsdeskundige
in veel meer aspecten duidelijk als waardevol ervaren kan worden,
zowel op het gebied van het \emph{cliëntenwerk} als op het vlak van
het stellen van \emph{vragen bij het functioneren} van de opgeleide
deskundige.

\begin{quote}
{}``Als ervaringsdeskundige probeer ik me steeds in de positie van
de cliënt te plaatsen en probeer ik me af te vragen hoe dit in die
situatie aanvoelt voor de cliënt. Vanuit die positie tracht ik de
collega's in mijn team te bevragen.''
\end{quote}
De ervaringsdeskundige kan er ondermeer toe bijdragen dat men dingen
leert zien, \emph{waarbij men voorheen nooit had stilgestaan}, maar
die toch concrete resultaten kunnen opleveren.

\begin{quote}
{}``De ervaringsdeskundige heeft duidelijk een eigen invalshoek.
Hij brengt elementen in de discussie, waarvoor we vroeger blind bleven.
Bovendien slaagt hij erin om in cliëntendossiers vernieuwende hypotheses
te formuleren.''
\end{quote}
Tegelijk biedt het werken met een ervaringsdeskundige ook de kans
om een veel \emph{diepgaander begrip} te krijgen van wat de concrete
invulling kan zijn van de \emph{functie van ervaringsdeskundige}.

Uit contacten met het werkveld blijkt dat ervaringsdeskundigen doorgaans
hun functie op een \emph{kwalitatief} hoogstaande wijze vervullen.
Men stelt vast dat een ervaringsdeskundige veelal een zoekende houding
aanneemt, een grote openheid heeft tegenover feedback, geneigd is
te toetsen of zijn aanvoelen klopt en sterk is in het toepassen van
communicatievaardigheden.

\begin{quote}
{}``Wie de opleiding tot ervaringsdeskundige volgt, ontwikkelt heel
wat communicatievaardigheden, zoals zich niet laten (mis)leiden door
uiterlijkheden, luisteren, de andere laten uitspreken, met lichaamstaal
kunnen tonen dat men luistert, tussendoor eens samenvatten, zodat
de ander merkt dat je geluisterd hebt, enzovoort. Ook het geduld dat
men heeft leren opbrengen, is een belangrijke vaardigheid. Daardoor
kan men eventjes nadenken en alles relativeren, zodat men er niet
onmiddellijk vanuit zijn gevoel moet invliegen. Die communicatievaardigheden
werden oorspronkelijk wel aangeleerd, maar ondertussen zijn ze al
een gewoonte geworden.''
\end{quote}
De ervaringsdeskundige slaagt erin om tijdens teamvergaderingen zaken
ter sprake te brengen die hem in de dagelijkse werking getroffen hebben.
Hij is eveneens in staat een \emph{kritische stem} te laten horen
zonder daarom bedreigend te zijn.

\begin{quote}
{}``We merken dat de ervaringsdeskundige ons op veel zaken bevraagt:
op ons handelen, op onze bedoelingen ermee, op de regels die we hanteren,
op zaken die voor ons vanzelfsprekend zijn, enzovoort. Dit voelt soms
niet zo gemakkelijk aan, maar er valt wel mee te werken, omdat het
op een respectvolle manier aangebracht wordt.''
\end{quote}
Men ervaart de ervaringsdeskundige vaak als iemand die sterk is in
het stellen van vragen naar het hoe en het waarom van de keuzes die
men in de dienst maakt of in het verleden gemaakt heeft. Men vindt
ervaringsdeskundigen sterk in het bevragen van visie en aanpak.

Meestal wordt de inbreng van de ervaringsdeskundige als \emph{complementair}
ervaren.

\begin{quote}
{}``De ervaringsdeskundige reikt ons een andere manier van denken
aan en een andere manier van kijken naar de cliënt, die we kunnen
toevoegen aan onze huidige wijze van werken. Eigenlijk kunnen we stellen
dat we elkaar wederzijds aanvullen, zonder dat er een strijd moet
geleverd worden over wie gelijk heeft of het dichtst bij de waarheid
zit.''
\end{quote}
Men erkent dat de ervaringsdeskundige het \emph{perspectief van de
cliënt} tracht te vertolken, zonder daarom in conflict te gaan met
de collega's waarmee hij samenwerkt. Dit is omdat de ervaringsdeskundige
begrip kan tonen voor de \emph{kant van de opgeleide deskundige},
terwijl hij toch zijn eigen inbreng heeft vanuit een positie naast
de cliënt of terwijl hij vanuit die positie vragen stelt.

\begin{quote}
{}``Als ervaringsdeskundige probeer ik een verbinding te maken tussen
de cliënt en de begeleider. Soms merk ik dat de begeleider andere
prioriteiten legt dan de cliënt zelf. Ik probeer er dan voor te zorgen
dat ook de prioriteiten van de cliënt geformuleerd kunnen worden en
op die manier zichtbaar kunnen zijn.''
\end{quote}
Vanuit het werkveld signaleert men dat men de ervaringsdeskundige
wel vanuit zijn ervaring, maar niet vanuit zijn persoonlijk verhaal,
inzichten ziet aanbrengen in verband met cliënten. Dit zorgt ervoor
dat het \emph{verhaal van de cliënt} overeind kan blijven, terwijl
toch een dieper inzicht mogelijk wordt.

\begin{quote}
{}``Het is zichtbaar dat de ervaringsdeskundige geleerd heeft om
zijn eigen emotie te blijven voelen en er op een respectvolle manier
mee te werken. Dit maakt hem zo sterk in het tolken: als iemand een
gevoel probeert uit te drukken, slaagt hij erin om te helpen om dat
duidelijk over te brengen.''
\end{quote}
Tenslotte wijst men erop dat een ervaringsdeskundige vaak een enorme
inzet weet te combineren met een rustige aanpak, dat hij zich vlot
weet te positioneren tegenover alle partijen en dat hij op een soepele
manier zo nodig zijn inzichten en methodes kan bijsturen. Ook in de
samenwerking komen deze kwaliteiten naar voor.

\begin{quote}
{}``De ervaringsdeskundige kan vlot samenwerken met diverse personen
binnen de organisatie en het valt op hoe hij zich telkens aan hen
aanpast.''
\end{quote}

\subsection{Betekenisvol voor de opgeleide deskundige}

Samenwerken met een ervaringsdeskundige kan erg waardevol en verrijkend
zijn voor de opgeleide deskundige, ongeacht het gebruikte samenwerkingsmodel.
Nochtans kunnen de kansen op een echte diepgaande uitwisseling variëren
naargelang het gehanteerde model. Vooral een tandemformule is bevorderlijk
voor de kans dat de opgeleide deskundige onder invloed van de samenwerking
met een ervaringsdeskundige een beter inzicht gaat ontwikkelen in
het eigen functioneren, zijn eigen blinde vlekken leert ontdekken
en er in slaagt vooruitgang te maken op het vlak van zijn eigen bevrijdingsproces.

Maar ongeacht het samenwerkingsmodel, ervaart men als opgeleide deskundige
in elk geval dat samenwerken met een ervaringsdeskundige bijdraagt
tot een meer \emph{diepgaande kennis van de armoedeproblematiek}.

\begin{quote}
{}``De ervaringsdeskundige kan zich heel erg inleven in de cliënt.
Hij ziet en begrijpt vaak non-verbale communicatie in gesprekken,
waardoor hij achteraf verheldering kan brengen naar mij. Dit maakt
dat dingen soms een andere betekenis krijgen of beter te plaatsen
zijn.''
\end{quote}
Men geeft tevens aan dat men hierdoor die problematiek in een ruimer
kader leert zien. Verder leidt het samenwerken met een ervaringsdeskundige
ertoe dat men in de dienstverlening een verhoogde aandacht gaat ontwikkelen
voor de \emph{beleving van de cliënt}.

\begin{quote}
{}``Op de teamvergaderingen stelde ik vast dat alles wat de cliënt
tegen zijn individuele begeleider vertelde, ook aan bod kon komen
in de teambespreking. Ik heb toen de vraag gesteld of de cliënt er
zich wel van bewust was dat dit de gang van zaken was. Ik vroeg ook
of ze er een idee van hadden hoe cliënten dit zouden aanvoelen. Doordat
ik die vragen stelde, begon men er over na te denken en moest men
eigenlijk vaststellen dat men het antwoord schuldig moest blijven.
Het bleek een vanzelfsprekendheid te zijn, waarbij men nog niet had
stilgestaan.''
\end{quote}
Opgeleide deskundigen ervaren dat de ervaringsdeskundige hen kan aanzetten
tot het reflecteren over de eigen aanpak en dat hij hen ook kan stimuleren
tot het in vraag stellen van wat men tot dan als een evidentie aanzag.

\begin{quote}
{}``Ik zie het als mijn taak als ervaringsdeskundige om voortdurend
waakzaam te zijn, zodat ik ertoe kan bijdragen dat hulpverleners door
een andere bril gaan kijken en hun grenzen gaan verleggen.''
\end{quote}
Vanuit het feit dat ze zien hoe ervaringsdeskundigen veel vanuit de
eigen geschiedenis werken, gaan opgeleide deskundigen bovendien inzien
dat het ook voor hun eigen functie zinvol kan zijn om meer van zichzelf
te laten zien.

Tenslotte geeft men in het werkveld aan dat de inbreng van de ervaringsdeskundige
zijn collega's een groter gevoel van zekerheid kan geven bij het doorgeven
van signalen aan het beleid.

\begin{quote}
{}``Contacten met cliënten hadden de ervaringsdeskundige geleerd
dat er in een bepaald sociaal woningcomplex veel onderlinge problemen
waren tussen bewoners. We hebben dit probleem aangekaart en toen heeft
men er een bewonersgroep opgestart.''
\end{quote}

\subsection{Betekenisvol voor gebruikers}

Diensten merken dat de inbreng van de ervaringsdeskundige een positieve
invloed kan hebben op de cliënt en op de cliëntenbegeleiding. Alleen
al het feit dat men met de ervaringsdeskundige iemand naast zich krijgt,
die in andere omstandigheden een gebruiker van de dienst had kunnen
zijn, heeft vaak tot gevolg dat men een sterkere \emph{gerichtheid
op de cliënt} krijgt.

\begin{quote}
{}``We merken soms dat het heel wat moeite kost om elkaar te verstaan,
omdat een hulpverlener en een ervaringsdeskundige een andere taal
spreken en vanuit een ander perspectief vertrekken. Nu we ons daarvan
bewust zijn, maken we ons soms de bedenking dat onze cliënten ons
wellicht ook geregeld heel slecht moeten verstaan. Maar wellicht willen
ze niet onbeleefd zijn en knikken ze daarom, en geven ons het gevoel
dat ze alles begrepen hebben. Dan denken we concreet vooral aan die
gesprekken, waarvan wij het gevoel hadden dat het een goed gesprek
was, maar waarmee de cliënt achteraf weinig deed. En in sommige gevallen
hebben we in het verleden daaruit geconcludeerd dat dit laatste dan
wellicht op slechte wil berustte.''
\end{quote}
Het valt diensten op hoe het feit dat de ervaringsdeskundige werkt
met zijn \emph{eigen ervaring}, bijdraagt tot het versterken van de
band met de gebruikers en die gebruikers ook meer ademruimte geeft.

\begin{quote}
{}``Het is duidelijk dat cliënten aangesproken worden door de eigen
ervaring van de ervaringsdeskundige. Cliënten hebben immers vaak het
gevoel dat niemand van de hulpverleners hen begrijpt: `zij weten niet
wat het is, zij hebben het niet meegemaakt.' Het is ook vaak de zoveelste
hulpverlener in de rij, waarmee zij geconfronteerd worden. Gesprekken
tussen de ervaringsdeskundige en de cliënten geven soms een opening,
een start, bij de hulpverlening.''
\end{quote}
Cliënten blijken zich door de ervaringsdeskundige \emph{aangesproken,
gehoord en begrepen} te voelen en doen vaak een beroep op hem.

\begin{quote}
{}``Een cliënt had me gevraagd of ik met hem wilde meegaan naar het
ziekenfonds voor een probleem. Aan het loket heb ik de bediende geregeld
gevraagd: `hoe zit dat nu precies? Wat u nu zegt versta ik toch niet
zo goed, kan u het nog eens proberen uitleggen?' Ook bij de cliënt
die ik begeleidde, heb ik regelmatig getoetst of het voor hem duidelijk
was. Toen we buiten kwamen zei hij me: `Ik ben toch wel heel blij
dat je meegekomen bent. Aanvankelijk verstond ik er helemaal niets
van'.'' 
\end{quote}
Men stelt vast dat de ervaringsdeskundige er vaak in slaagt een sterke
vertrouwensrelatie op te bouwen met de cliënt. Het valt diensten bovendien
op hoe sterk een ervaringsdeskundige kan zijn in het aanvoelen bij
de gebruikers van gevoelens van zich niet begrepen voelen. Men merkt
tenslotte op hoe sterk de ervaringsdeskundige is in het aanspreken
van de \emph{positieve krachten} van de cliënt en in het stimuleren
van cliënten tot \emph{positieve actie}.

\begin{quote}
{}``De ervaringsdeskundige maakt ons bewust van het belang van op
een positieve en respectvolle manier naar cliënten te kijken, van
het goede in mensen te zien in plaats van hen al te snel te veroordelen.''
\end{quote}
In het werkveld geeft men aan getroffen te zijn door het feit dat
de eigen ervaring, aangevuld met observatie, de ervaringsdeskundige
toelaat om nieuwe gebruikers snel te leren kennen. Maar de ervaringsdeskundige
neemt het ook op zich \emph{de stem van de cliënten} mee binnen te
brengen in de organisatie en die stem ook betekenis te geven.

\begin{quote}
{}``Tijdens de teamvergaderingen zeg ik: `Ik word betaald om tegengewicht
te geven.' Ik heb het er dan ook niet moeilijk mee om mijn rol als
ervaringsdeskundige te spelen en de stem van het gezin te vertolken.
Ik probeer ook de wijze waarop tijdens teamvergaderingen over cliënten
gepraat wordt, te bewaken.''
\end{quote}
Via het inbrengen van de betekenissen van cliënten stimuleert de ervaringsdeskundige
daarenboven de organisatie om de cliëntenbegeleiding \emph{op een
andere manier aan te pakken}.

\begin{quote}
{}``De ervaringsdeskundige is erg respectvol naar cliënten en er
is een grote aanvaarding naar hen. De ervaringsdeskundige is tevens
sterk in het geven van bevestiging naar cliënten toe. Dit is echt
een leerpunt voor ons, omdat wij dit zien als een manier om de empowerment-gedachte
in de praktijk gestalte te geven.''
\end{quote}
Waar men met de ervaringsdeskundige in tandem werkt, signaleert men
dat ervaringsdeskundigen echt goed kunnen zijn in het aanvoelen van
het moment waarop ze actief moeten tussenbeide komen.


\subsection{Betekenisvol voor de organisatie}

Een waarde van de ervaringsdeskundige, die in de praktijk niet steeds
gemakkelijk te realiseren valt, houdt verband met het feit dat het
perspectief van de ervaringsdeskundige niet alleen waardevol kan zijn
voor de cliënten van de dienst en voor de collega's die rechtstreeks
met de ervaringsdeskundige samenwerken, maar ook voor de organisatie
in zijn geheel en voor de wijze waarop ze functioneert en gestructureerd
is.

De ervaringsdeskundige heeft dan nogal eens het gevoel dat hij een
dubbele strijd moet leveren en niet enkel zijn collega's moet overtuigen
van het waardevolle van zijn perspectief, maar ook de verantwoordelijken
van de organisatie, terwijl de kern van zijn opleiding er niet in
bestaat om te leren zien hoe een organisatie denkt en voelt en hoe
dit zich vertaalt in een organisatiecultuur.

Toch kan de ervaringsdeskundige binnen de organisatie nuttig werk
leveren. Zijn rol bestaat er dan heel vaak in om evidenties en vooroordelen
te doorprikken, naast het geven van tips om de doelgroep beter te
bereiken.

Bijvoorbeeld: vaak valt het de ervaringsdeskundige op dat de organisatie
op abstract niveau wel bereid is om de mondigheid van armen te erkennen,
maar dat ze die kijk op armen moeilijker kan vertalen in een constructieve
aanpak, wanneer het gaat om een concrete arme, die een concrete strijd
voert rond het concreet onrecht dat hij ervaart in zijn concrete situatie:
dan wordt de arme gemakkelijk gedefinieerd als brutaal en lastig.
De ervaringsdeskundige kan er dus zeker toe bijdragen dat een organisatie
stilaan doordrongen geraakt van een \emph{andere kijk} op de armoedeproblematiek
en zijn \emph{aanpak} hieraan aanpast.

Een ander signaal van het feit dat de waarde van de functie van ervaringsdeskundige
een ruimere impact heeft, is het feit dat, na verloop van tijd nauw
verwante, maar toch externe organisaties, af en toe ook een beroep
beginnen te doen op de expertise van de ervaringsdeskundige. De ervaringsdeskundige
beleeft de samenwerking met deze organisaties vaak als eenvoudiger
dan het veranderingswerk binnen de eigen organisatie: hij gaat er
naartoe, hij doet zijn ding en hij is er weer weg. Maar met de werkpunten
die hij binnen zijn eigen organisatie ziet, wordt hij permanent geconfronteerd.


\subsection{Betekenisvol vanuit de missing link}

In het concrete werk kan men vaststellen dat de ervaringsdeskundige
een waardevolle kracht is, die een specifieke bijdrage kan leveren
tot uiteenlopende facetten van de werking van een organisatie en die
kan bijdragen tot een kwaliteitsverbetering van de dienstverlening.

In wezen is deze betekenis van de ervaringsdeskundige terug te brengen
tot zijn essentiële rol bij het overbruggen van de missing link.

\begin{quote}
{}``Ik ervaar in de ervaringsdeskundige een enorme hulp wat betreft
het tolken van de stem van de cliënt naar mezelf. Hij helpt mij de
communicatie van de cliënt te begrijpen. Dit geeft soms een ander
licht op de zaak. De ervaringsdeskundige slaagt erin het gevoel en
de leefpatronen van mensen in armoede te duiden en kan hun noden en
belangen verwoorden. Hij is dan ook een enorme steun die heel wat
verheldering en inzicht brengt in situaties. Hij aarzelt ook niet
om vooroordelen bij mij te zien en bespreekbaar te maken.''
\end{quote}
Om die rol te kunnen vervullen heeft de ervaringsdeskundige er nood
aan om zijn eigen leefwereld te verduidelijken aan de opgeleide deskundige
en om zelf de leefwereld van die opgeleide deskundige te leren kennen.
Via dit proces van wederzijdse kennismaking met elkaars leefwereld,
kan er dialoog op gang komen tussen de leefwereld van de arme en de
leefwereld van de niet-arme. In het begin zal de \emph{wereld van
verschil} tussen beide leefwerelden heel duidelijk op de voorgrond
staan. De klemtoon ligt dan op de grote kloof die door armoede wordt
geslagen.

\begin{quote}
{}``Het is gewoon opvallend hoezeer wij, ervaringsdeskundigen, geneigd
zijn om op zoek te gaan naar iemands binnenkant en de focus kunnen
houden op die binnenkant, en hoezeer anderen zich laten leiden door
uiterlijkheden.''
\end{quote}
Later in dat proces kan er een veel genuanceerder wederzijds beeld
van de leefwereld van de andere groeien. Het beeld van armoede kan
dan ook veel genuanceerder worden. Elkaar blijven zien als arme en
niet-arme, wordt dan steeds meer ervaren als een clichématige benadering.
Men zal elkaar daarentegen in de eerste plaats gaan bekijken als twee
verschillende personen, met elk hun eigen specifieke levensgeschiedenis.
Op zijn beurt maakt dit de weg vrij voor een \emph{genuanceerde} omgang
met het concept missing link.

Het samenwerken met een ervaringsdeskundige rond de missing link,
maakt het dus noodzakelijk dat een \emph{specifieke communicatievorm}
en een grotere \emph{gevoeligheid voor de betekenis van ieders levensgeschiedenis}
binnengebracht worden in de organisatie. Dit biedt de organisatie
de kans om hiermee ervaring op te doen en deze specifieke facetten
in het geheel van de werking een meer prominente plaats te geven.
In plaats van te blijven vasthouden aan het idee van een strikte scheiding
tussen de professionele wereld en de persoonlijke levenssfeer, ziet
men sommige organisaties zo een grotere gevoeligheid ontwikkelen voor
het feit dat persoonlijke ervaringen een rol spelen bij de beroepsuitoefening
en de kwaliteit van het professioneel handelen kunnen ondersteunen,
net zo goed als ze die kwaliteit in de weg kunnen staan. Vanuit een
professionele motivatie kan de organisatie daarom bij ieder van zijn
medewerkers een grotere aandacht en zorg gaan betonen voor het persoonlijke.
In die zin zou men kunnen stellen dat ervaringsdeskundigen onder meer
een opening creëren om meer menselijkheid binnen te brengen in de
organisatie.

Vanuit de missing link blijkt de ervaringsdeskundige dus impulsen
te geven voor het bijsturen van een visie op professioneel handelen.
Vaak ziet men ook dat het introduceren van een ervaringsdeskundige
een \emph{reflectie over organisatiestructuren en organisatiecultuur}
stimuleert. Zo werd in een grote organisatie een ervaringsdeskundige
ingehaald met als hoofdopdracht om een consultancyfunctie te vervullen
voor de verschillende entiteiten van de organisatie, die als kleinschalige
teams op een erg autonome wijze functioneerden. Toch moest men na
verloop van tijd vaststellen dat die consultancyfunctie niet echt
van de grond kwam. Bij een onderzoek naar de mogelijke redenen hiervoor
stuitte men op het feit dat in de organisatie veel te weinig overleg
werd gepleegd en dat er helemaal geen cultuur heerste van kritische
reflectie over het eigen handelen.

In een ander voorbeeld werd De Link ter hulp geroepen door de ervaringsdeskundige
omdat hij het gevoel had geen aanknopingspunten te vinden voor het
invullen van zijn functie. Bij alle pogingen die hij terzake ondernam,
had hij het gevoel tegen een muur aan te lopen. Van buitenaf was heel
duidelijk zichtbaar hoe dit onvermogen in feite verwees naar heel
wat structurele knelpunten binnen de organisatie. Maar omdat de ervaringsdeskundige
zo gefocust was op het feit dat hij telkens weer vastliep en men binnen
de organisatie niet kon of wilde kijken naar het eigen functioneren,
had nog niemand opgemerkt welke immense perspectieven er hier voor
het grijpen lagen.

Het is duidelijk dat het inschakelen van een ervaringsdeskundige kan
bijdragen tot het verhogen van de kwaliteit van de dienstverlening.
Tegelijk biedt het groeimogelijkheden voor de hele organisatie. Het
blijft een uitdaging om deze kansen te grijpen. Hiertoe moet een aantal
voorwaarden vervuld zijn.

De allerbelangrijkste daarvan is een \emph{open en zoekende houding}
bij alle medewerkers van de organisatie. Waar openheid bestaat, kunnen
oplossingen gevonden worden. Indien deze voorwaarde inzake openheid
vervuld is en blijft, mag men erop vertrouwen dat men er ook in zal
slagen om te voldoen aan de overige voorwaarden voor het inschakelen
van een ervaringsdeskundige, zodat de inschakeling van de ervaringsdeskundige
een succes kan worden. Uiteraard kan men daarbij op zijn weg moeilijkheden
en knelpunten tegenkomen. Maar dit hoeft niet noodzakelijk als iets
negatiefs bekeken te worden. Intense zoekprocessen kunnen voor een
organisatie ook intense momenten van groei betekenen.


\section{Inwerking}

Bij het aantrekken van elke nieuwe medewerker dient men in de organisatie
aandacht en tijd te besteden aan diens inwerking. En wanneer het om
een pas afgestudeerde kracht gaat, weet men dat de betrokkene wat
tijd nodig zal hebben om de praktijk van zijn functie op het terrein
goed in de vingers te krijgen. In het geval van ervaringsdeskundigen
komt daar nog bij dat ze als pas afgestudeerden terecht komen in \emph{nieuw
gecreëerde functies}, waarbij zowel de organisatie als de ervaringsdeskundige
het eigenlijk nog niet goed weten. De functie van ervaringsdeskundige
is immers nog niet volledig uitgekristalliseerd. Bovendien is die
functie gefocust op de missing link, dus net op de blinde vlekken
inzake armoede. Een blinde vlek heeft als wezenskenmerk dat ze buiten
het gezichtsveld valt.

Heel deze context heeft onder meer tot gevolg dat de ervaringsdeskundige
samen met de tewerkstellende organisatie op zoek moet gaan naar een
concrete invulling voor zijn functie in complexe omstandigheden. Dit
is niet gemakkelijk voor de ervaringsdeskundige, maar ook niet voor
de opgeleide deskundigen, die in hem een andersoortige collega vinden,
en evenmin voor de organisatie in zijn geheel.

In grote organisaties komt daar nog bij dat de ervaringsdeskundige
dit moet zien te realiseren in een context van soms complexe procedureregels,
die voor de ervaringsdeskundige niet altijd zo duidelijk zijn.

\begin{quote}
{}``Als ik een veranderingsvoorstel formuleer, moet dat hier in de
organisatie de hele hiërarchische weg gaan. Het kan dan heel lang
duren vooraleer je er een antwoord op krijgt.''
\end{quote}
Maar een grote organisatie kan ook zo zijn voordelen hebben:

\begin{quote}
{}``Ik vind het leuk dat ik op een grote dienst terecht gekomen ben.
Toen ik er aankwam merkte ik dat velen erg sceptisch aankeken tegen
ervaringsdeskundigheid en eigenlijk ook geen contact zochten met me.
Maar af en toe pikte ik er iemand uit, waar ik dan naartoe stapte
om er een praatje mee te gaan maken. Ik merkte dat de meesten zich
nadien duidelijk een andere mening gevormd hadden. Ik ervaarde dat
als een belangrijke erkenning naar mij toe. Nu heb ik het idee dat
ik door op een grote dienst te werken, het geluk heb gehad om heel
veel mensen te kunnen overtuigen van het belang van het werken met
een ervaringsdeskundige.''
\end{quote}

\subsection{Een plek vinden}

Een ervaringsdeskundige die pas afgestudeerd is en begint te werken
komt voor een bijzonder moeilijke opdracht te staan. Vanuit De Link
wordt het werken met ervaringsdeskundigen als noodzakelijk vooropgesteld
in functie van een efficiënte armoedebestrijding. Het spreekt vanzelf
dat dit een enorme druk legt bij de ervaringsdeskundige. Hij zal als
het ware persoonlijk moeten bewijzen dat dit zo is. Ook vanuit de
organisatie geeft dit uitgangspunt gemakkelijk aanleiding tot verwachtingen,
al dan niet expliciet, die zeer \emph{veel druk} kunnen leggen op
de ervaringsdeskundige. Bovendien komt de ervaringsdeskundige er min
of meer \emph{alleen} voor te staan in een totaal nieuwe situatie.
De stimulering en ondersteuning van zijn verwerkingsproces door de
opleiding valt weg. De bedding van de cursistengroep valt weg. Er
zijn in de organisatie geen andere ervaringsdeskundigen bij wie hij
terecht kan. Als hij voortaan met kwetsbare elementen uit zijn verleden
geconfronteerd wordt, en dat is onvermijdelijk, zal hij het zelf moeten
klaren.

In die context is het heel belangrijk om grondiger te kijken naar
een aantal elementen die van belang zijn bij het inwerken van een
ervaringsdeskundige.

Het is wenselijk dat de ervaringsdeskundige bij zijn introductie van
bovenaf een \emph{kader} aangereikt krijgt en dat de organisatie \emph{verwachtingen}
uitspreekt naar zijn functie. Dit impliceert dat men binnen de organisatie
\emph{op alle relevante niveaus} heeft nagedacht over de komst van
de ervaringsdeskundige. Uitgesproken verwachtingen hebben het voordeel
dat iedere betrokkene er kennis kan van nemen. En in tegenstelling
tot impliciete verwachtingen bieden ze de kans om er zo nodig op te
reageren en ze eventueel bij te stellen. De ervaringsdeskundige moet
de kans krijgen om in antwoord op de verwachtingen vanuit de organisatie,
zelf \emph{mee invulling te geven} aan zijn functie.

Vanuit het feit dat de ervaringsdeskundige in wezen dezelfde taken
opneemt als de andere leden van een team of dienst, maar dan wel vanuit
zijn specifieke invalshoek, blijft het voor de organisatie vaak een
moeilijke zoektocht om precies uit te maken welke taken men aan de
ervaringsdeskundige kan toevertrouwen en met welke taken men de ervaringsdeskundige
beter niet kan belasten. Ook de persoonlijke mogelijkheden en beperkingen
van de ervaringsdeskundige spelen hierin een zekere rol, inclusief
diens groeimogelijkheden. Daarom is het logisch dat het zoeken naar
een positie voor de ervaringsdeskundige een tijdje duurt.

\begin{quote}
{}``Ik vind het goed dat men in mijn geval veel aandacht besteed
heeft aan het inwerkingsproces. Ik mocht fouten maken, ik mocht op
mijn gemak leren, ik mocht me op mijn eigen tempo ontplooien. Maar
natuurlijk moet men je nadien ook wat kunnen loslaten, zodat je als
ervaringsdeskundige je ding kan gaan doen.''
\end{quote}
Belangrijk is ook dat de ervaringsdeskundige voldoende de tijd krijgt
om de organisatie in al zijn facetten te leren kennen en dat hij kan
terugvallen op iemand die hem \emph{wegwijs} maakt en kan \emph{opvangen}.
Voor de ervaringsdeskundige is het heel belangrijk om binnen de organisatie
iemand te hebben waarbij hij terecht kan met zijn vragen, en die met
hem in dialoog kan gaan in functie van het zoeken naar zijn taakinvulling
en het vinden van zijn plek in de organisatie. Dit vraagt tijd en
de gelegenheid tot het opbouwen van een vertrouwensrelatie.

\begin{quote}
{}``Voor mij is een vertrouwenspersoon iemand die je ondersteuning
kan bieden en waarbij je altijd terecht kunt. Het is iemand waaraan
je ook dingen uit je privéleven kan vertellen, want tenslotte kunnen
die ook invloed hebben op je werk. Het is zeker iemand die heel bereikbaar
is. Want een afspraak moeten maken als je die vertrouwenspersoon wilt
spreken, ervaar ik al als een obstakel.''
\end{quote}
Indien een ervaringsdeskundige op een dergelijke vertrouwenspersoon
ook een beroep doet in verband met elementen uit zijn persoonlijk
leven, zoals in het bovenstaand citaat het geval is, is het gevaar
wel groter dat er op termijn een vorm van betutteling de kop opsteekt.

Voor een ervaringsdeskundige is het \emph{vinden van een plek} bij
een tandempartner of een vertrouwenspersoon een belangrijke stap in
de richting van het vinden van zijn plek in de organisatie. Deze vertrouwenspersoon
moet overigens ook steun kunnen bieden aan de \emph{collega's} van
de ervaringsdeskundige in verband met alles wat te maken heeft met
diens inschakelingsproces.

Een vertrouwenspersoon moet tenslotte ook een heel belangrijke functie
opnemen naar de organisatie toe. Een ervaringsdeskundige komt immers
binnen in heel de organisatie en zijn potentiële invloed kan dus ruimer
zijn dan wat in het bereik van zijn persoonlijk takenpakket ligt.
Zo kan de ervaringsdeskundige bijvoorbeeld geconfronteerd worden met
structurele belemmeringen in de organisatie, met zaken die niet stroken
met zijn kennis van de armoedeproblematiek van binnenuit. In zo een
geval is het niet de bedoeling dat de organisatie blijft vasthouden
aan haar oude patronen en dat de ervaringsdeskundige daarbinnen stilaan
opschuift naar een haast onzichtbare positie. Anderzijds kan men de
verantwoordelijkheid om de organisatie bij te sturen als daar reden
toe is, niet in de schoenen van de ervaringsdeskundige alleen schuiven.
Daarom is het belangrijk dat de ervaringsdeskundige bij een vertrouwenspersoon
terecht kan met zijn bevindingen en bedenkingen betreffende de werking
en de structuur van de dienst, zodat vanuit die vertrouwenspositie
de nodige veranderingsprocessen mee geïnitieerd kunnen worden.

Vooraleer hij zijn functie effectief kan gaan oppakken en dus kan
beantwoorden aan de gestelde verwachtingen, moet de ervaringsdeskundige
eerst de kans krijgen om zich \emph{als persoon} te laten kennen.
Pas daarna kan hij beginnen om elementen uit zijn \emph{functie} op
te pakken.

\begin{quote}
{}``Ik heb me in een eerste fase als persoon voorgesteld aan mijn
opgeleide collega's. Pas later heb ik me als ervaringsdeskundige geprofileerd.
Ik heb ervaren dat dit het gemakkelijker maakt om nadien als ervaringsdeskundige
met die collega's samen te werken.''
\end{quote}
Een ervaringsdeskundige moet ook \emph{vertrouwen} voelen om te kunnen
groeien en te kunnen gaan presteren. Het laten groeien van vertrouwen
heeft zijn tijd nodig en lukt in de aanvang vaak best met één enkele
persoon en niet onmiddellijk met een heel team.

Een goed georganiseerde en goed gestructureerde organisatie, een goede
taakafbakening en een goede omkadering geven de ervaringsdeskundige
rust. Een ervaringsdeskundige die in dergelijke omstandigheden kan
werken, heeft het gemakkelijker om zelf ook \emph{gestructureerd}
te blijven functioneren.


\subsection{Vastlopen}

De eerste stappen op het werkveld zijn voor de ervaringsdeskundige
zeer beladen: er is onder meer de onzekerheid van de nieuwe situatie,
de bewijslast in verband met de waarde van zijn functie, de nood aan
erkenning en het samenwerken met mensen die een functie hebben in
de armoedebestrijding, een functie dus, waartegenover hij vroeger
vaak als cliënt in een afhankelijkheidsverhouding stond. Hoe iemand
hiermee omgaat, wordt uiteraard sterk mede beïnvloed door zijn persoonlijkheid
en door de kwaliteiten en beperkingen die samenhangen met zijn geschiedenis.
De ene zal erin vliegen. Een andere zal de kat uit de boom kijken.
En ook alles daartussenin is mogelijk.

Soms kan de ervaringsdeskundige in dit inwerkingsproces vastlopen
door in een extreme houding terecht te komen. Hij kan zich bijvoorbeeld
vergalopperen of zich net helemaal terugtrekken en schijnbaar niet
tot actie komen. In eerste instantie kan het onderzoek van wat hier
naartoe geleid heeft, zeer waardevolle elementen opleveren in functie
van wederzijdse afstemming. Dialoog, open communicatie en verdiepende
vragen zijn hier aan de orde, waardoor factoren bij de ervaringsdeskundige
- bijvoorbeeld onzekerheid, onveiligheid - en bij de organisatie -
bijvoorbeeld betutteling, hoge verwachtingen, evidenties - zichtbaar
kunnen worden. Op basis daarvan kan dan gezocht worden naar wat nodig
is om de afstemming te optimaliseren. Dit kan dan bijvoorbeeld zijn
de ervaringsdeskundige de kans geven zijn functie eerst te ontplooien
in informele settings, of het kan ook een verduidelijkte taakomschrijving
zijn, of erkenning voor de moeilijke beginsituatie, enzovoort.

\begin{quote}
{}``In het begin hadden we het nogal moeilijk met de wijze waarop
de ervaringsdeskundige omging met afstand en nabijheid. Als hulpverleners
voelen wij de behoefte ten aanzien van de cliënt afstand te houden
en ons af te grenzen. In ons gevoel ging de ervaringsdeskundige veel
te dicht bij de cliënt staan. Daarenboven vonden wij dat hij zijn
brugfunctie niet opnam, maar zich aan de kant van de cliënt opstelde.
Het heeft ons tijd gekost om in te zien dat de ervaringsdeskundige
het perspectief van de cliënt trachtte te vertolken en te versterken.
Slechts na verloop van tijd drong het besef tot ons door dat dit perspectief
vroeger in een aantal gevallen zo goed als helemaal buiten ons gezichtsveld
bleef.''
\end{quote}
Het kan in zo een situatie soms nodig zijn om via een externe interventie
deze patstelling te deblokkeren. Dit behoort conceptueel tot de opdrachten
van de provinciale teams voor advies en ondersteuning. Maar zolang
deze teams nog niet operationeel zijn of deze functie nog niet waarnemen,
gaat De Link zelf op een dergelijk probleem in, wanneer ze erom gevraagd
wordt.

De interventie bestaat er dan hoofdzakelijk in een brugfunctie te
vervullen, waardoor \emph{onderlinge communicatie} kan ontstaan, zodat
de analyse van het knelpunt in de handen van de direct betrokkenen
kan blijven liggen. Bijvoorbeeld: in het geval de klacht is dat de
ervaringsdeskundige eigenlijk niets doet, kan men de ervaringsdeskundige
uitnodigen te vertellen wat hij volgens hem wel al gedaan heeft. Men
kan de tandempartner van de ervaringsdeskundige vervolgens vragen
of hij dit heeft gezien. Nadien kan men de ervaringsdeskundige vragen
om te trachten uit te leggen wat de betekenis is van wat hij gedaan
heeft. Vervolgens kan men opnieuw toetsen bij de tandempartner of
hij nu begrijpt wat de ervaringsdeskundige aan het doen is geweest,
enzovoort.

Op die manier stimuleert men het ontstaan van een dialoog tussen de
ervaringsdeskundige en zijn tandempartner. Een dergelijke \emph{dialoog}
is de \emph{kern van de samenwerkingsrelatie} tussen de ervaringsdeskundige,
die partner en de organisatie en is een absolute voorwaarde om de
bijdrage die ervaringsdeskundigheid kan leveren, beschikbaar te stellen.

Indien er van de ervaringsdeskundige nog te weinig impulsen uitgaan
om deze dialoog te blijven voeren, kan men hem trachten te ondersteunen
om hierin sterker te staan, om meer te durven en zich zelfzekerder
op te stellen en om op een betere manier betekenissen te geven vanuit
zijn functie. Om dit te bereiken zal men met de ervaringsdeskundige
werken aan persoonlijke groei en professionele verdieping. Inzake
persoonlijke groei wordt de aandacht dan vooral gericht op een beter
inzicht in de eigen patronen en op het meer effectief in handen nemen
van zijn persoonlijk proces. Op professioneel vlak zal men de ervaringsdeskundige
stimuleren verder door te groeien op het gebied van inzichten, zodat
die inzichten beter verwoord kunnen worden.

Ook de organisatie kan gestimuleerd worden om zich in een vastgelopen
situatie \emph{zoekend en open} op te stellen. Immers ook factoren
die met de organisatie te maken hebben, zoals bijvoorbeeld de werkorganisatie,
kunnen van belang zijn in het deblokkeren van een dergelijke situatie.
Het kan bijvoorbeeld behulpzaam zijn om de ervaringsdeskundige eerst
de kans te geven om zich te manifesteren in informele situaties. Hiermee
worden situaties bedoeld, waarin de ervaringsdeskundige dingen meedoet
samen met de opgeleide deskundige. Terwijl de ervaringsdeskundige
en zijn tandempartner samen aan een concrete taak werken, kan een
eerste vorm van inbreng van de ervaringsdeskundige erin bestaan bij
die activiteit vragen en bedenkingen te formuleren, zoals {}``denk
je niet dat \ldots{}'' of {}``zouden we wel dit \ldots{}'' Het
kan dan gaan om heel kleine dingen. Pas later kan dan de stap komen,
dat er ook een dergelijke inbreng komt in meer formele settings, zoals
bijvoorbeeld op een vergadering.

Door de kans te krijgen in informele settings erkenning te voelen
kan de ervaringsdeskundige groeien. Erkenning kan men slechts krijgen
als men een inbreng heeft. Een praktische en informele setting is
voor een ervaringsdeskundige gemakkelijker om een, misschien kleinschalige,
eerste concrete inbreng te hebben.

Waarom het voor een ervaringsdeskundige soms zo moeilijk kan zijn
om op dreef te komen in zijn werksituatie, heeft te maken met het
feit dat hij vanuit een heel negatieve geschiedenis een identiteit
heeft moeten trachten op te bouwen. Tijdens de opleiding werden hierin
belangrijke stappen gezet, maar \emph{erkenning krijgen op het werk}
is essentieel om de stappen die in de opleiding werden gezet te consolideren.
Voor de ervaringsdeskundige is het dus belangrijk om een opening te
vinden om die erkenning te kunnen verwerven.

Erkenning verwerven en de ruimte hebben om te mogen falen en om soms
een zekere terugval te mogen hebben, zijn fundamenteel voor de groei
van de ervaringsdeskundige in het werkveld. 


\subsection{Een inwerkingsmodel}

Ook al komt men meestal in een organisatie terecht die openstaat voor
de ervaringsdeskundige en waarin het werken vanuit gevoelens - we
weten allemaal hoe moeilijk dit is - niet totaal vreemd is, dan nog
is het voor een ervaringsdeskundige niet vanzelfsprekend om daarin
zonder meer zijn specifieke plaats te vinden. Inwerken zou moeten
kunnen leiden tot het naar boven laten komen van de kwaliteiten van
de ervaringsdeskundige. Een al te hoge of te specifieke verwachting
of een zeer sterke invulling vooraf kunnen dit belemmeren. Idealiter
zou een inwerkingsproces zich sterk moeten kunnen laten leiden door
kwaliteiten die zich als het ware vanzelf aandienen. De onderstaande
elementen kunnen bij een inwerkingsproces behulpzaam zijn en eventueel
dienst doen als een eenvoudig inwerkingsmodel.

Vooreerst moet men voldoende de tijd nemen om de ervaringsdeskundige
\emph{kennis} te laten \emph{maken} met de werking van de organisatie
en met de doelgroep, en om hem gewoon samen met de opgeleide deskundigen
te laten \emph{meedraaien}. Vervolgens kan men bewust gaan zoeken
naar de \emph{eigenheid} van een ervaringsdeskundige en hoe die in
de eigen organisatie vorm zou kunnen krijgen. Daarbij kan men onder
meer vertrekken vanuit de opvallende zaken in de verkenningsfase.

Zo kan het bijvoorbeeld opvallend zijn dat de ervaringsdeskundige
vlug het vertrouwen geniet van het doelpubliek. Dit kan aangegrepen
worden om te gaan zoeken naar de manier waarop met dit vertrouwen
iets kan gedaan worden binnen de context van de organisatie. Dit kan
meestal slechts, indien de ervaringsdeskundige het vertrouwen van
de \emph{doelgroep} kan verbinden met het betrouwbaar zijn als ervaringsdeskundige
voor zijn \emph{collega's}. Vertrouwenspersoon zijn kan voor een ervaringsdeskundige
in een dienst dus niet synoniem zijn met deelgenoot worden van geheimen,
waarover met de collega's niet gepraat mag worden.

\begin{quote}
{}``Ik probeer altijd zo dicht mogelijk bij de cliënten te staan.
Het voordeel ervan is dat ze me veel dingen vertellen. Het nadeel
is dat ik soms dingen te weten kom, die ik niet kan voortvertellen.
Vroeger liep ik daarop vast. Nu probeer ik meestal samen met de cliënt
een manier te vinden om dit toch te kunnen brengen. Maar zelfs als
dit laatste toch eens een keer niet lukt, stelt die kennis me toch
in staat om het gedrag van die cliënt beter te begrijpen en dus naar
mijn collega's te verduidelijken.''
\end{quote}
Op die manier kan in dit voorbeeld de brugfunctie van een ervaringsdeskundige
een concrete invulling krijgen binnen de concrete context van een
specifieke organisatie. En zo kan ook de rol van de ervaringsdeskundige
in het kader van die brugfunctie een concrete vertaling krijgen. Die
rol kan dan zijn: samen met de cliënt de dingen waarmee hij zit naar
de dienst brengen, of samen met de cliënt aan de dienst verduidelijking
vragen over de dingen die onduidelijk zijn voor de cliënt of bij hem
moeilijk liggen. Op die manier draagt de ervaringsdeskundige ertoe
bij dat er niet enkel tussen de cliënt en hemzelf een vertrouwensband
bestaat, maar zorgt hij er actief voor dat de dienst en de cliënt
de tijd en de context krijgen om ook onderling vertrouwen op te bouwen.

Het resultaat van zo een samen zoeken naar een invulling zal ook zijn
dat de ervaringsdeskundige in staat is om zijn rol binnen de brugfunctie
te verklaren op een wijze die door iedereen gedragen wordt: {}``als
er dingen zijn die je niet kan brengen, kunnen we samen zoeken hoe
we dat kunnen aanpakken.''

Een gelijklopende werkwijze kan ontwikkeld worden voor het uitklaren
van de andere functies van een ervaringsdeskundige, waarbij de tolkfunctie
en de brugfunctie blijkbaar vaak tot de gemakkelijkste behoren, en
dus in veel gevallen eerst kunnen aangepakt worden.

Toch zou het, omwille van een te vergaande veralgemening, fout zijn
ervan uit te gaan dat elke ervaringsdeskundige goed is in het contact
met de doelgroep. Het is dus niet aangewezen om een uniform inwerkingsmodel
te hanteren voor iedere ervaringsdeskundige. Wel is het van groot
belang dat het uittekenen van een inwerkingstraject gebeurt in overleg
met de ervaringsdeskundige, zodat het kan aangepast worden aan zijn
specifieke kwaliteiten. Zo kan de ervaringsdeskundige \emph{vanuit
zijn sterkste kanten ingroeien} in de verwachtingen die men vanuit
de organisatie in zijn functie stelt. Daarenboven geeft men door op
die manier te werk te gaan, erkenning aan de ervaringsdeskundige.

De invulling van de functie van ervaringsdeskundige in een concrete
werkcontext moet dus de kans krijgen om te groeien, waarbij men kan
beginnen met die facetten van de functie die het nauwst aansluiten
bij de kwaliteiten van de betrokken ervaringsdeskundige. Andere facetten,
die misschien moeilijker liggen, kunnen dan later opgepakt worden,
op het ogenblik dat iedereen er klaar voor is.


\subsection{Ruimte voor een plek}

Vanuit de inzichten uit de territoriumtheorie weten we dat de ervaringsdeskundige
een eigen plek dient te verwerven in relatie tot zijn collega's. Meer
bepaald moeten de collega's ruimte kunnen maken voor de ervaringsdeskundige
en diens aanwezigheid mee dragen. Wanneer een ervaringsdeskundige
in een team binnenkomt, moeten andere teamleden dus in feite wat plaats
ruimen, opdat er ruimte zou zijn voor de ervaringsdeskundige, zowel
voor zijn functie als voor zijn persoon.

Bijvoorbeeld, als de ervaringsdeskundige een belangrijke functie krijgt
als vertrouwensfiguur voor de doelgroep, dan betekent dit concreet
dat iemand van de teamleden, die tot dan toe vooral die vertrouwensrol
vervulde, een stapje achteruit moet zetten. Dit kan aanleiding geven
tot conflicten, vooral indien de ervaringsdeskundige die functie niet
expliciet toegewezen krijgt, maar ze soms bijna als vanzelfsprekend
in de praktijk wel gaat vervullen. In dit laatste geval is de kans
reëel dat de deskundige collega, die voordien in de organisatie die
functie vervulde, zich gepasseerd zal voelen.

In functie van een vlotte samenwerking zullen andere opleidingen in
de toekomst dus zeker aandacht moeten gaan besteden aan vaardigheden
in het samenwerken met ervaringsdeskundigen. Er zal ook aandacht moeten
gaan naar de redenen waarom ervaringsdeskundigen noodzakelijk zijn.

Het vinden van een eigen plek is niet enkel afhankelijk van de collega's
waarmee de ervaringsdeskundige rechtstreeks samenwerkt. De ervaringsdeskundige
kan die plek ook alleen maar verwerven als de komst van de ervaringsdeskundige
\emph{gedragen} wordt \emph{door de hele organisatie}. Dit is helemaal
niet vanzelfsprekend, zeker niet in grotere organisaties.

Soms ziet men daardoor een ervaringsdeskundige of zelfs de hele tandem
een randpositie bekleden binnen de organisatie. Een opgeleide deskundige
kan men gemakkelijk een dergelijke randpositie toewijzen door hem
vast te pinnen op zijn idealisme. Bij de ervaringsdeskundige kan dit
bijvoorbeeld door te blijven hameren op zijn minderwaardige positie
in de samenleving. Wie op die manier gemarginaliseerd wordt, moet
veel van zijn energie steken in het voortdurend trachten te doorprikken
van vooroordelen. Soms is een dergelijke marginaliseringsdynamiek
heel subtiel aanwezig en is de organisatie op abstract niveau wel
bereid om de ervaringsdeskundige als een noodzakelijke schakel te
erkennen, maar worden de ervaringsdeskundige en zijn tandempartner
eerder rond concrete dossiers geweerd en als lastig en onredelijk
gedefinieerd.

Tenslotte kan eveneens \emph{de leiding van de organisatie} een belangrijke
bijdrage leveren aan het proces van het vinden van een plek voor de
ervaringsdeskundige. Ook op dit niveau moet de komst van de ervaringsdeskundige
actief gesteund worden. Wanneer dit te weinig het geval is, kan de
ervaringsdeskundige de indruk hebben dat hij tegen zijn bazen moet
opboksen en dat hij hen moet trachten te overtuigen van zaken, die
in zijn ogen heel vanzelfsprekend zijn. Dit kan bijvoorbeeld concreet
zijn: de omgang op voet van gelijkheid met personen in de armoede,
ongeacht of ze cliënt van de dienst zijn of niet. Dit kan ook de drang
van de ervaringsdeskundige zijn om ten strijde te trekken tegen onrechtvaardige
structuren, terwijl hij op dat vlak botst op het argument dat zijn
ambities onhaalbaar zijn, dat de nodige middelen hiervoor niet beschikbaar
zijn of dat de organisatie andere prioriteiten heeft.

Iets wat in zijn ogen vanzelfsprekend is trachten duidelijk te maken
aan iemand die hiervan niet overtuigd is, wordt door een startende
ervaringsdeskundige als een erg moeilijke opdracht ervaren. Zeker
wanneer het dan nog een hiërarchische overste betreft. De ervaringsdeskundige
heeft in zo een context vaak de indruk dat men hoe dan ook geen luisterbereidheid
wil opbrengen, en dat men zich dan maar verschuilt achter niet ter
zake doende argumenten, zoals misschien een hoger opleidingsniveau.


\subsection{Een plek willen en toch kritisch zijn}

De collega's van de ervaringsdeskundige moeten enerzijds ruimte maken
voor hem, maar anderzijds heeft de ervaringsdeskundige ook tot taak
zijn collega's te bevragen, hen te spiegelen en te confronteren. Voor
die collega's kan dit moeilijk liggen. Het valt hen soms moeilijk
om te kunnen plaatsen dat zij, ondanks hun vele jaren van studie en
werkervaring, door de ervaringsdeskundige kritisch bevraagd worden
en dat die ervaringsdeskundige bedenkingen formuleert bij hun handelen.

De \emph{kritische functie} van de ervaringsdeskundige kan zich dus
vertalen in een gevoel bij de opgeleide deskundige dat men denkt dat
hij te weinig doet voor de doelgroep of dat hij de doelgroep te weinig
verstaat. Soms worden die collega's door de vragen van de ervaringsdeskundige
dooreengeschud, gaan ze aan zichzelf twijfelen en zich afvragen of
ze hun vroegere waarden en normen en hun vroegere opvattingen misschien
moeten verloochenen. Dit maakt dus onzeker, maar het kan tevens weerstand
oproepen. Niemand geeft immers graag op wat hij in het verleden heeft
opgebouwd. Het vervullen van zijn delicate kritische functie kan de
ervaringsdeskundige dus confronteren met reacties van collega's, die
op hun beurt delicaat zijn om te hanteren.

In feite is het in een organisatie aangewezen dat alle medewerkers
naar elkaar een kritische functie mogen en kunnen vervullen. Iedereen
stoot immers op dingen, waarmee hij niet direct weg kan, en waarbij
een kritische bevraging kan leiden naar een uitweg. Vanuit zijn specifieke
invalshoek kan de inbreng van de ervaringsdeskundige daarin een element
zijn naast de eventuele inbreng van anderen. In een context, waarin
kritisch bevragen tot de cultuur behoort, is het geen exclusieve opdracht
voor de ervaringsdeskundige om een kritische functie te vervullen
en kan de ervaringsdeskundige zelf ook ondersteund worden door de
kritische functie van zijn opgeleide collega's.

De ervaringsdeskundige kan zijn kritische functie ten aanzien van
zijn collega's slechts waarmaken, indien de werkcontext \emph{voldoende
veiligheid} biedt. Maar die is er niet altijd en zeker niet in het
begin, net omdat veiligheid iets is, wat al werkend wordt opgebouwd.

Kunnen sommige collega's van de ervaringsdeskundige zich uit hun lood
geslagen voelen door diens kritische functie, dan gaan andere collega's
vanuit hun perceptie van ervaringsdeskundigheid misschien soms net
heel hoge verwachtingen koesteren in verband met die kritische benadering.

\begin{quote}
{}``De functie van ervaringsdeskundige was voor ons een grote onbekende.
We waren wel nieuwsgierig naar dit onbekende, maar echt concrete verwachtingen
hadden we eigenlijk niet. Het enige wat we hoopten te krijgen was
een kritische noot naar onze werking.''
\end{quote}
Wie van bij de start te hoge verwachtingen stelt in de kritische functie
van de ervaringsdeskundige, loopt kans in het begin gefrustreerd te
geraken in het feit dat de ervaringsdeskundige zijn verwachtingen
op dat vlak niet inlost. De ervaringsdeskundige op zijn beurt kan
zich ontgoocheld voelen in het feit dat er wel hooggespannen verwachtingen
gesteld worden, maar dat men niet in de omstandigheden en de nodige
veiligheid voorziet om hem toe te laten zijn kritische rol goed te
vervullen. Beiden kunnen zich dus gefrustreerd voelen en door de andere
in de steek gelaten.

Betutteling kan hier een schijnoplossing bieden. Voor de opgeleide
deskundige kan achter betuttelend gedrag het opgeven of naar beneden
bijstellen van zijn verwachtingen schuil gaan, waardoor de bron van
frustratie verdwijnt. Voor de ervaringsdeskundige kan ingaan op die
betutteling of ze zelfs uitlokken, een deel van de onveiligheid wegnemen,
maar ze neemt meteen ook de vrijheid weg om nog te kunnen confronteren
en spiegelen. Het gevaar dat betutteling de kop opsteekt is in deze
context permanent aanwezig.

Omdat ze in hun eigen geschiedenis vaak heel wat situaties hebben
meegemaakt, waarin ze het gevoel hadden onrespectvol behandeld te
zijn, is voor ervaringsdeskundigen \emph{respect voor mensen} een
erg belangrijke waarde. Dit vertaalt zich concreet in houdingen zoals
mensen niet veroordelen, hen kansen blijven geven, enzovoort. Als
de ervaringsdeskundige vanuit zijn beleving aanvoelt, dat dit respect
niet altijd voldoende aanwezig is, zal hij dit trachten te brengen.
In principe zal hij dit trachten te doen op een respectvolle manier.
Maar het herbeleven van deze gevoelens kan ertoe leiden dat hij daarbij
directe taal hanteert. Door zijn collega's kan deze manier van brengen
echter als onrespectvol ervaren worden.

Binnen een team kritiek leveren op elkaar is delicaat. En dus is het
begrijpelijk dat ook de wijze waarop dit gebeurt, gevoelig ligt. Daarenboven
spelen daarin codes en evidenties een rol, die voor de ervaringsdeskundige
dikwijls niet zo duidelijk zijn, omdat hij er helemaal niet vertrouwd
mee is. Hier begeeft de ervaringsdeskundige zich dus hoe dan ook tot
op zekere hoogte op glad ijs, maar vanuit zijn taakinvulling heeft
hij geen keuze en heeft hij de plicht om die kritische functie te
vervullen. Tegelijk moet hij zijn collega's voldoende zijn fundamenteel
collegiale houding kunnen laten zien, zodat met elkaar samenwerken
mogelijk blijft. Verder is het bij het formuleren van een kritische
bedenking niet zo evident om niet meteen je collega ook al te zeggen
hoe hij het beter anders zou aanpakken, zodat hij niet meer over de
nodige ruimte beschikt om vanuit zichzelf op zoek te gaan naar wat
hij met die bedenking zou kunnen aanvangen.


\subsection{Waardenconflicten}

Armoede ontneemt het zelfwaardegevoel van mensen. Ervaringsdeskundigen
hebben in hun opleiding de kans gekregen om een gevoel van eigenwaarde
te ontwikkelen. Omwille van die voorgeschiedenis is \emph{menselijke
waardigheid} de \emph{allerhoogste waarde} voor iemand die een leven
in armoede gekend heeft, en het recht op menselijke waardigheid het
allerbelangrijkste recht.

In de dagelijkse werkelijkheid worden rechten gereglementeerd, zodat
ze uitvoerbaar worden, en wordt de samenleving georganiseerd, zodat
ze bestuurbaar wordt. Regels en structuren kunnen nochtans in de weg
staan van het recht op menselijke waardigheid van mensen in armoede.
Ervaringsdeskundigen kunnen in een dienst werken die gebonden is aan
de toepassing van dergelijke regels. In de beleving van zo een ervaringsdeskundige
kan dit betekenen dat het systeem het zodanig bont maakt, dat hij
zijn eigen waarden en zijn eigenwaarde aan de kant moet zetten.

Bijvoorbeeld: om heel veel redenen, waarvan er ook te maken hebben
met verdelende sociale rechtvaardigheid, is zwartwerk in onze samenleving
niet toegelaten. Een overtreding van die regel brengt het recht op
een werkloosheidsuitkering of een OCMW-uitkering in het gedrang. Van
een ervaringsdeskundige die in het OCMW of op een dienst voor arbeidsbemiddeling
werkt, zal men verwachten dat hij mee toeziet op de naleving van die
regel. Anderzijds weet de ervaringsdeskundige, misschien zelfs vanuit
zijn persoonlijke voorgeschiedenis, hoe belangrijk zwartwerk kan zijn
in de overlevingsstrategie van iemand die in armoede leeft. Hij zal
dan ook weten wat het voor zo iemand betekent om zonder zwartwerk
te vallen. En omdat hij er persoonlijk zo dicht bij betrokken is -
misschien moet hij ook nu nog thuis elke dag trachten te overleven
- ziet de ervaringsdeskundige zich geplaatst voor een ingrijpend waardenconflict.
Indien de ervaringsdeskundige in een dergelijke context weet krijgt
van een geval van zwartwerk, zal hij er misschien het zwijgen toe
doen, omdat een dergelijk geval melden voor hem zou betekenen: zijn
eigen waarden verloochenen en die van de andere.


\section{Erkenning}


\subsection{Nood aan erkenning}

Ervaringsdeskundigen hebben, net als iedereen trouwens, fundamenteel
een blijvende nood aan erkenning. Indien ze in een context moeten
werken, waarin zij voortdurend inspanningen moeten leveren om hun
opgeleide collega's te overtuigen, kunnen ze moeilijk goed presteren.
Als je als ervaringsdeskundige de indruk hebt dat men niet in je gelooft,
dan gaat alles wat je opgebouwd hebt en in de opleiding hebt geleerd
snel terug aan het wankelen. Onder meer daarom is een regelmatig contact
met andere ervaringsdeskundigen belangrijk, zodat datgene wat de eigenheid
van ervaringsdeskundigheid uitmaakt, levendig gehouden kan worden.

In het begin hadden sommige ervaringsdeskundigen eerder het gevoel
weinig erkenning te krijgen, wat zich manifesteerde in geen werk krijgen,
in het feit dat men hen op het werk links liet liggen, als loopjongen
gebruikte of taken liet uitvoeren waarin hun ervaringsdeskundigheid
manifest niet aan bod kon komen, zoals bijvoorbeeld om boodschappen
gaan. Zich waarmaken, de eigen functie uitbouwen en zich een plaats
verwerven als ervaringsdeskundige werd door de eerste ervaringsdeskundigen
op het terrein aanvankelijk sterk beleefd als een gevecht om erkenning.

Daarbij komt dat de opgeleide hulpverlener door de komst van de ervaringsdeskundige
vaak zelf ook aan het wankelen gaat, omdat hij sterker geconfronteerd
wordt met zijn eigen hulpverlenersrol, meer persoonlijk geraakt wordt
en zich zo geplaatst ziet voor zijn eigen blokkades. Dit vreet aan
de energie van de opgeleide deskundige, die over het algemeen niet
de tijd krijgt om hiermee in het reine te geraken, zodat zijn hoofd
steeds voller loopt. In een dergelijke context kan een opgeleide deskundige
de ervaringsdeskundige soms beleven als een bedreiging en hem uit
zelfbehoud trachten af te duwen en onderaan in de relatie te plaatsen,
of de opgeleide deskundige kan in tegendeel zelf onderuit gaan.

Voor de beginnende ervaringsdeskundige kan dit een nieuwe ervaring
zijn van uitgesloten worden. Geraakt worden in oude pijn kan bij de
ervaringsdeskundige aanleiding geven tot het herhalen van oude reactiepatronen,
zoals in verzet gaan, kwaadheid voelen of zich net onmachtig voelen.
Hier is het fenomeen van de herbeleving dus in het spel. Maar net
omdat het herbeleving betreft, is de ervaringsdeskundige meestal snel
in staat om deze gevoelens terug in hun juist kader te plaatsen.

Het geheel van de processen die op gang komen bij het zoeken naar
een plaats voor de ervaringsdeskundige, kan werken als een circulair
systeem dat zichzelf in stand houdt: de opgeleide deskundige merkt
dat de ervaringsdeskundige nog op zoek is naar zijn plaats en stelt
zich van daaruit sterk zorgend of erg betuttelend op, waardoor het
voor de ervaringsdeskundige des te moeilijker wordt om voor zichzelf
nog een plaats te vinden en erkenning te verwerven, waardoor het zorgend
of betuttelend gedrag nog meer aangemoedigd wordt, enzovoort zonder
eind.

De eerste erkenning die ervaringsdeskundigen in hun werksituatie krijgen,
betreft meestal gemakkelijk waar te nemen zaken. De ervaringsdeskundige
hoort zijn collega's dan tegen hem zeggen: {}``Je doet dat goed\ldots{},
je kan goed vragen stellen\ldots{}, je slaagt erin om snel contacten
te leggen met de doelgroep,'' enzovoort. Aangemoedigd door deze blijken
van erkenning, wil de ervaringsdeskundige ook wel trachten een inbreng
te doen vanuit datgene wat hij in die contacten met de doelgroep heeft
gezien, gehoord en aangevoeld.

Maar dan merkt hij in een aanvangsfase vaak dat zijn tandempartner
of zijn collega's dit niet zomaar aannemen, maar bewijzen willen zien
dat het wel klopt wat hij zegt. Zolang er bewijzen moeten geleverd
worden en veel overtuigingskracht nodig is, is er geen evenwaardige
relatie. In een evenwaardige relatie moet men ook kunnen vertrouwen
op zijn partner, ook al kan men het op dat ogenblik nog niet volledig
begrijpen en vindt de partner niet de geschikte woorden om het helemaal
begrijpbaar te maken.


\subsection{Levenservaring en verwerking als waarden}

De ervaringsdeskundige verwacht van zijn collega's respect voor zijn
specifieke waarde. In het geval van een ervaringsdeskundige in een
professionele context is dat onder meer zijn persoonlijke armoedebagage
en zijn verwerkingsproces. Omdat dit eerder ongewone zaken zijn, worden
ze vaak niet erkend als echte waarden.

In een omgeving, waarin men begrip heeft voor het feit dat de persoonlijke
levensgeschiedenis erg betekenisvol kan zijn voor ieders beroepsloopbaan,
vindt men het gemakkelijker om begrip op te brengen voor de specifieke
waarden van een ervaringsdeskundige. Men ziet dan immers in dat de
eigen geschiedenis niet enkel speelt bij de ervaringsdeskundige, maar
vaak ook erg betekenisvol is geweest voor de beroepskeuze van de hulpverlener.
Met een hulpverlener op zoek gaan naar wat achter zijn keuze schuil
zou kunnen gaan, kan dan een hulpmiddel zijn om de aansluiting tussen
een ervaringsdeskundige en een opgeleide deskundige te bevorderen.

\begin{quote}
{}``Het feit dat de ervaringsdeskundige zijn eigen levensgeschiedenis
inbracht, voelde bij de andere teamleden vreemd aan. Men vroeg zich
af: `Moet ik dan zelf ook mijn eigen levensgeschiedenis ter sprake
brengen op het team?' Hieruit is een intervisiemoment voortgekomen,
waarop iedereen, zowel de ervaringsdeskundige als de opgeleide deskundigen,
op zoek is gegaan naar de specifieke manier waarop hij zelf met zijn
eigen ervaringen omgaat in de hulpverlening.''
\end{quote}

\section{Samenwerking}


\subsection{Met een tandempartner}


\subsubsection{Tandemwerking als methodiek}

De Link moedigt het tandemmodel aan als een waardevol samenwerkingsmodel
tussen twee evenwaardige partners: de ervaringsdeskundige en de opgeleide
deskundige. Het is een model dat erg bevorderlijk is voor diepgaande
communicatie en interactie, die beide nodig zijn om ervaringsdeskundigheid
te kunnen inbrengen.

Toch is het aangaan van een tandemrelatie op zich geen garantie voor
een evenwaardige positie van beide tandempartners en dus ook geen
voldoende garantie voor een goede samenwerking tussen hen.

Een ervaringsdeskundige kan bijvoorbeeld verdwijnen in de tandem.
Wanneer de posities in een tandem onvoldoende in evenwicht zijn, kan
de ervaringsdeskundige een aanhangsel zijn van zijn tandempartner,
kan hij door zijn partner afgeremd worden en kan hij door hem in een
bepaalde richting geduwd worden. Hierdoor kan een situatie ontstaan,
waarin de ervaringsdeskundige zijn functie niet kan vervullen en zijn
betekenis niet kan waarmaken.

De ervaringsdeskundige kan zich ook zelf uit onzekerheid achter zijn
tandempartner trachten te verschuilen. Maar hoe kan een ervaringsdeskundige
zich dan verder ontwikkelen? Te sterk leunen op het tandemmodel op
een ongepaste manier kan dus de identiteit van de ervaringsdeskundige
ondergraven. De ervaringsdeskundige moet ook in een tandemformule
wel degelijk de kans krijgen om zijn identiteit uit te stralen.

Tandemwerking mag niet leiden tot afhankelijkheid. Toch kan een ervaringsdeskundige
het gevaar lopen in een afhankelijkheidspositie gedrongen te worden
of zichzelf afhankelijk op te stellen ten opzichte van zijn opgeleide
collega. Dit gevaar is des te groter als er binnen de organisatie
weinig erkenning gegeven wordt aan de ervaringsdeskundige. Een erkenning
die een beginnende ervaringsdeskundige net heel veel nodig heeft,
opdat hij hierdoor zijn zelfwaardegevoel, dat bij het afstuderen nog
wankel en broos is, zou kunnen vergroten.

Tandemcoaching, ook in het werkveld, is sterk aan te raden. Coaching
kan beide tandempartners voeding blijven geven. Bij het ontbreken
van coaching kan het zijn dat zaken die moeilijk liggen naar mekaar
toe niet meer of moeilijker bespreekbaar kunnen gesteld worden. Als
die dialoog opdroogt, voelen tandempartners zich door elkaar in de
steek gelaten. Ze krijgen allebei het gevoel dat ze nog enkel moeten
geven en niets meer terugkrijgen.

Essentieel voor het werken in tandem is mekaar voldoende plaats en
ruimte kunnen geven. Ook de volgende hulpmiddelen kunnen een tandemvorming
sterk bevorderen: veel respect betonen voor elkaars mening; veel tijd
nemen om elkaar te vertellen over het verleden; praten over de dingen
die men bij elkaar niet goed vindt en er daarbij sterk over waken
dat men het onderscheid blijft zien tussen de persoon en het gedrag
dat men niet goed vindt; iets doen met meningsverschillen, al zijn
ze soms erg emotioneel. Meningsverschillen moeten benoemd worden en
de beide standpunten moeten toegelicht worden. Ook het emotionele
niveau van het meningsverschil moet daarbij benoemd worden: hoe voel
jij dit aan, hoe voel ik het, hier heb je mij pijn gedaan, enzovoort.
Naarmate men meer in dialoog gaat, zal in de tandem de polarisatie
vervagen tussen de twee functies: die van opgeleide deskundige en
die van ervaringsdeskundige. In de plaats daarvan zal meer op de voorgrond
treden dat de tandem een samenwerkingsverband is van twee mensen,
die elk hun geschiedenis hebben gehad. En de kans is zelfs groot dat
in de geschiedenis van beiden een aantal gelijklopende dynamieken
en processen te herkennen vallen. Een open dialoog wordt bevorderd
door een kwetsbare houding. In zijn opleiding heeft de ervaringsdeskundige
er de waarde van leren inzien.

\begin{quote}
{}``Doorheen alle aspecten is het van groot belang dat er een open,
gelijkwaardige dialoog kan gevoerd worden en dat men naar elkaar kan
luisteren, zodat elkeen zijn standpunt voldoende kan toelichten. Dit
is moeilijk en tijdrovend, maar noodzakelijk. Er dient soms een hele
afstand overbrugd te worden om tot een wederzijds begrijpen te kunnen
komen. Soms bedoel je hetzelfde, maar duurt het een hele tijd om er
achter te komen dat dit het geval is.''
\end{quote}
Dat men met zijn tandempartner al een weg afgelegd heeft, voelt men
zelf aan, bijvoorbeeld aan het feit dat men zijn partner mist als
hij afwezig is, dat men dat gevoel van gemis ook kan uitdrukken en
dat dit een gevoel is dat zowel bij de opgeleide deskundige als bij
de ervaringsdeskundige leeft. Maar het feit dat de partners van een
tandem al wat ingespeeld geraken op elkaar, wordt ook zichtbaar op
de werkplek. Dit toont zich bijvoorbeeld in het feit dat de ervaringsdeskundige
niet meer het gevoel heeft dat hij zijn inzichten steeds moet bewijzen,
maar dat hij ze gewoon bespreekbaar kan maken en er in slaagt om ze
toe te lichten. Nog later zal dit misschien evolueren naar een samenwerking,
waarin elkaar aankijken in sommige gevallen al kan volstaan om een
inzicht te communiceren.

Het toont zich ook in het feit dat de ervaringsdeskundige zelfzekerder
wordt. Daardoor durft de ervaringsdeskundige zijn partner meer te
bevragen en leert hij ook zien dat het ook voor die partner niet altijd
zo eenvoudig is. Daardoor kan hij ook de wereld van zijn partner beter
leren kennen, wat dan weer bevorderlijk is voor een betere band en
een betere basis voor onderlinge communicatie.

Wanneer er al wat groei heeft plaats gevonden in de tandemvorming,
heeft men als tandempartners ook niet meer de behoefte om steeds alles
samen te doen. Vanuit de tandem doet men dan geregeld dingen alleen.


\subsubsection{Tandem als professioneel verband}

Hoewel de samenwerkingsband tussen de ervaringsdeskundige en zijn
tandempartner na verloop van tijd hechter wordt en soms heel hecht
kan zijn, ziet men hieruit toch niet zo vaak vriendschapsbanden ontstaan.
Dit is niet nodig, maar wel opmerkelijk omwille van die hechte samenwerking.
In de beleving van de opgeleide deskundige is dit een thema dat eigenlijk
weinig relevant is voor het werkveld en wordt het hier bovendien op
een tendentieuze manier ingeleid. Voor de ervaringsdeskundige ligt
dit duidelijk anders. Waarschijnlijk moet men ook dit gegeven plaatsen
in het teken van de kloof die armen scheidt van de rest van de samenleving.

Van een vriend verwacht men dat hij je aanvoelt en dat jij hem ook
kan aanvoelen. Tussen een ervaringsdeskundige die uit een leven in
armoede komt, en een opgeleide deskundige uit de middenklasse kunnen
de verschillen groot zijn, ook in de wijze waarop men de dingen beleeft.
Hierdoor is het logisch dat het lang kan duren vooraleer er eventueel
een zielsverwantschap ontstaat die noodzakelijk is om van vriendschap
te kunnen spreken. Hoewel dit uiteraard niet het enige domein is waarop
verschillen in perceptie kunnen bestaan, kan onder meer zelfs het
verschil in perceptie van financiële zaken aanvankelijk een hinderpaal
zijn voor het ontstaan van een vriendschapsband.

En zo kan een ervaringsdeskundige vriendschap met een middenklasser
bijvoorbeeld soms als te duur ervaren. Ingaan op een uitnodiging om
ter gelegenheid van zijn verjaardag samen met zijn tandempartner iets
te gaan eten, kan dan voor de ervaringsdeskundige moeilijk liggen,
omdat hij zich financieel niet in staat acht om op zijn beurt zijn
tandempartner uit eten te vragen ter gelegenheid van diens verjaardag.
En wie niets kan terug doen, ervaart meestal dat hij in het krijt
staat, zelfs al kijkt de andere daar niet op die manier naar. Dit
soort verschillen kan maken dat een ervaringsdeskundige een mogelijke
vriendschapsrelatie met een middenklasser vooral gaat bekijken als
een potentieel onevenwichtige en dus geen goede vriendschapsrelatie.
Soms kan de ervaringsdeskundige zich sterk genoeg voelen om tegenover
zijn collega deze zaak ten gronde toe te lichten, soms ook zal hij
een uitvlucht bedenken om niet op de uitnodiging te moeten ingaan.

Tussen ervaringsdeskundige en opgeleide deskundige bestaat ook een
verschil van kijken naar de tandemrelatie tegen de hierboven geschetste
achtergrond. Ook al kan zo'n relatie heel hecht zijn, toch blijft
het voor de laatst genoemde hoe dan ook een professionele relatie.
Voor de opgeleide deskundige blijft deze professionele relatie los
staan van het feit of met die persoon al dan niet ook een vriendschapsrelatie
bestaat. En zelfs als er een vriendschapsrelatie uit zou ontstaan,
dan blijven voor hem de professionele relatie en de vriendschapsrelatie
twee onderscheiden aspecten. Voor een aantal ervaringsdeskundigen
valt het scheiden van die twee zaken moeilijker te begrijpen. Om een
goede tandemrelatie te kunnen opbouwen moet men een aantal persoonlijke
dingen in de communicatie brengen. Dit is ook typisch iets wat men
met vrienden doet. Daarenboven kan men ervaren dat er tussen jezelf
en je tandempartner een heel goede verstandhouding is gegroeid en
dat je elkaar heel snel begrijpt. Ook dit zijn kwaliteiten van een
vriendschapsrelatie. En wanneer is er dan sprake van vriendschap en
wanneer niet? Waar ligt die grens, vraagt de ervaringsdeskundige zich
af.


\subsection{Met meerdere collega's}

Organisaties kiezen er geenszins systematisch voor om de ervaringsdeskundige
aan één specifieke persoon te koppelen. In het werkveld kiest men
dus zeker niet steeds voor het tandemmodel. De Link is van mening
dat men de keuze van het samenwerkingsmodel mee kan laten beïnvloeden
door de maatschappelijke opdracht van de organisatie en door de taken
die in de organisatie aan de ervaringsdeskundige worden toevertrouwd.
Taken die geen verband houden met het begeleiden van processen bij
cliënten, zoals bijvoorbeeld vorming geven, hoeven volgens de ervaringen
van De Link niet noodzakelijk in een vast tandemverband plaats te
vinden.

Maar in werkzaamheden waarin processen aan de orde zijn, zoals bijvoorbeeld
bij cliëntenbegeleiding, lijkt een keuze voor een tandemformule zeer
aangewezen. Toch kiest het werkveld niet systematisch voor deze formule.
Dit kan onder meer te maken hebben met het feit dat tandemwerking
geen gemakkelijke formule is. In de tandem kan de opgeleide deskundige
het bijvoorbeeld moeilijk hebben om een nieuwe houding te vinden tegenover
de verantwoordelijkheid die hij draagt. De tandemformule kan de opgeleide
deskundige ook intens met zichzelf confronteren. Daarbij kan nog het
feit komen dat de overige collega's soms onvoldoende kunnen inschatten
dat het op sommige momenten niet gemakkelijk is om in tandem te werken,
waardoor de tandempartners ten opzichte van hun collega's in een eenzame
positie terecht kunnen komen. Het is daarom belangrijk dat men vanuit
het beleid van de organisatie voorziet in voldoende ondersteuning
van het werken in tandem, waarbij zowel de beide tandempartners als
de andere collega's betrokken worden.

Misschien gaat men bij het maken van een keuze van een samenwerkingsformule
wel iets te weinig uit van het feit dat samenwerken met een ervaringsdeskundige
in een tandemformule ook veel voordelen biedt voor de opgeleide deskundige.
De uitwisseling die in een tandemformule gerealiseerd wordt kan bijvoorbeeld
veel diepgaander zijn, dan ooit in een springrelatie mogelijk is.
Essentieel aan de functie van een ervaringsdeskundige is het complementaire
karakter ervan. Ook een ervaringsdeskundige heeft met andere woorden
geen oplossingen achter de hand. Vanuit zijn aanvoelen van de armoedeproblematiek
en vanuit zijn vaardigheden in het toetsen van de juistheid van zijn
gevoel, kan de ervaringsdeskundige wel bijdragen tot het zoeken van
een mogelijke oplossing samen met de cliënt en in overleg met de opgeleide
deskundige. Maar de diepgang die dit overleg kan krijgen, kan wel
afhankelijk zijn van de gekozen samenwerkingsformule.

Indien men de ervaringsdeskundige voor de begeleiding van cliëntenprocessen
niet aan één enkele persoon bindt, maar bijvoorbeeld aan een heel
team, wordt men vaak geconfronteerd met specifieke knelpunten. Een
dergelijke organisatievorm heeft bijvoorbeeld tot consequentie dat
alle leden van dit team een proces moeten doormaken met de ervaringsdeskundige.
Niet noodzakelijk iedere persoon uit dat team staat hiervoor evenveel
open. Als dit niet het geval is, kan dit tot botsingen en spanningen
leiden in het team. In dat geval kunnen er ook moeilijkheden opduiken
in de samenwerking met de ervaringsdeskundige.

Samenwerken met een ervaringsdeskundige is immers enkel mogelijk als
diegene die met hem samenwerkt, bereid is om een proces door te maken.
Meestal zijn hulpverleners zich bewust van het belang van het persoonlijke
proces in het werken als hulpverlener en zijn ze ook bewust bezig
met hun persoonlijk proces. Een ervaringsdeskundige kan in een dergelijk
proces nieuwe elementen aanbrengen. En wanneer dit het geval is, heeft
men soms wat tijd nodig om hiermee terug in het reine te komen. Maar
wie zich ongenaakbaar opstelt en niet wil geconfronteerd worden met
zichzelf, kan niet samenwerken met een ervaringsdeskundige.

Bij een samenwerkingsmodel in teamverband komt elke hulpverlener op
zijn eigen tempo in het samenwerkingsproces met de ervaringsdeskundige
en zit elke hulpverlener in zijn eigen specifieke fase, wat zijn persoonlijk
groeiproces betreft. Dit is voor de ervaringsdeskundige heel moeilijk.
Telkens opnieuw kan de ervaringsdeskundige geconfronteerd worden met
het feit dat men hem niet begrijpt of misschien zelfs niet wil begrijpen,
of met het feit dat zijn gelegenheidspartner nog te veel weerstand
heeft om naar een bepaald aspect van zichzelf te kijken. Telkens opnieuw
moet de ervaringsdeskundige dan het gevecht aangaan om zijn wisselende
partners te overtuigen van zijn kijk. Telkens opnieuw moet de ervaringsdeskundige
zich aanpassen en zich opnieuw instellen op elk van zijn collega's.

Anderzijds moet men er rekening mee houden dat ervaringsdeskundigen
in heel uiteenlopende sectoren aan het werk zijn en erg verschillende
taken te vervullen krijgen. Niet in elke sector en voor elke taak
geeft een teammodel in even sterke mate aanleiding tot de hiervoor
aangehaalde knelpunten. In die zin hoort men ervaringsdeskundigen
zelf ook wel eens pleiten voor het teammodel, omdat een dergelijk
model zich er meer toe leent om zich binnen het team als individu
te profileren.

\begin{quote}
{}``Ik wil als individu model staan voor de ervaringsdeskundige.
Op die manier kan ik beter zijn wie ik wil zijn en het maakt me herkenbaarder
voor de doelgroep.''
\end{quote}
Een teammodel is dus zeker mogelijk, maar dan moet een aantal voorwaarden
vervuld worden. Bij voorkeur is het team een eerder klein team en
in elk geval moet het open staan voor ervaringsdeskundigheid en moet
het mee willen denken hoe die kan geïmplementeerd worden.

\begin{quote}
{}``In een bespreking krijg ik als ervaringsdeskundige soms het gevoel
dat ik er helemaal alleen voor sta en dat ik tegen het hele team moet
opboksen.''
\end{quote}
Binnen de organisatie moet er tevens iemand zijn die de rol van vertrouwenspersoon
voor de ervaringsdeskundige kan opnemen. De ervaringsdeskundige moet
zich immers veilig voelen en moet vertrouwen voelen om te kunnen renderen.
Er moet daarom minstens een collega zijn met wie hij zo een veiligheid
kan opbouwen. Het is iemand waarbij hij terecht kan met zijn vragen
en die met hem een dialoog kan aangaan in functie van het vinden van
een plek in de organisatie en een passende taakinvulling. Het is ook
iemand die de ervaringsdeskundige kan steunen in het waarmaken van
zijn functie en hem eventueel als dat nodig is, een spiegel van de
samenleving kan voor houden. Het is tenslotte iemand die het kan opnemen
voor het belang van het samenwerken met een ervaringsdeskundige en
die ook de collega's van de ervaringsdeskundige in die samenwerking
kan ondersteunen.

De nood aan veiligheid en vertrouwen als voorwaarden om in zijn functie
te kunnen renderen, plaatst de ervaringsdeskundige dus tot op zekere
hoogte in een afhankelijke en dus kwetsbare positie.


\subsection{Modelonafhankelijke basisprincipes}

Uit het voorgaande blijkt dat het niet nodig is om voor iedere ervaringsdeskundige,
voor elke werkplek en voor elk takenpakket dezelfde samenwerkingsmethodiek
voorop te stellen, maar ongeacht de methodiek lijkt het erop dat een
aantal basisvoorwaarden vervuld moet zijn:

\begin{itemize}
\item Er moet veiligheid en vertrouwen heersen.
\item Er moet in de organisatie voorzien zijn in omkadering. Dit wil zeggen
dat er minstens iemand moet zijn waar de ervaringsdeskundige en wie
met hem samenwerkt, terecht kunnen en die weet wat ervaringsdeskundigheid
is. Uiteraard moet daarvoor dan tijd beschikbaar zijn.
\item Er moet in de organisatie een bewustzijn aanwezig zijn van het feit
dat het concept ervaringsdeskundigheid een nieuwe visie en een nieuwe
methodiek inzake armoedebestrijding introduceert, waarop alle geledingen
binnen de organisatie moeten afgesteld worden.
\item Er moet ruimte zijn voor een coaching, waarbij de ervaringsdeskundige
terecht kan voor dingen waarmee hij vastzit. Er moet eveneens coaching
voorzien worden voor de partners van de ervaringsdeskundige en, indien
er in tandemverband gewerkt wordt, voor de tandem als eenheid van
samenwerking. Bij voorkeur betreft het hier externe coaching, onafhankelijk
dus van de tewerkstellende organisatie. De ondersteuningsfunctie van
de provinciale Teams voor Advies en Ondersteuning komt in principe
hieraan tegemoet.
\item Er moet evenwaardigheid zijn in de relatie tussen de ervaringsdeskundige
en de tandempartner of de collega's waarmee hij samenwerkt. Dit moet
een permanent aandachtspunt blijven. Factoren binnen de organisatie
kunnen dit bevorderen, maar ook ernstig hypothekeren. Een voorbeeld
van dit laatste is een setting waarin de organisatie op de opgeleide
deskundige appèl doet als hulpverlener voor de ervaringsdeskundige
of als diegene die de eindverantwoordelijkheid draagt voor diens gedrag
en diens functioneren. Men kan dan bijvoorbeeld aan de opgeleide deskundige
vragen of hij er kan over waken dat de ervaringsdeskundige voortaan
wat meer aandacht besteedt aan het in acht nemen van sommige regels
die binnen de organisatie gelden. Omdat men zich niet rechtstreeks
tot de ervaringsdeskundige richt, komt de evenwaardige samenwerkingsrelatie
tussen de ervaringsdeskundige en zijn collega onder druk te staan,
zelfs wanneer de collega van de ervaringsdeskundige niet ingaat op
het verzoek. De collega van de ervaringsdeskundige kan ook zelf in
de val trappen en zich als hulpverlener voor de ervaringsdeskundige
opstellen. Als men een zorgend type is bijvoorbeeld, bestaat het gevaar
dat men op de duur de zorg voor de ervaringsdeskundige erg letterlijk
opneemt.
\end{itemize}

\section{Het gevoel als belangrijk werkinstrument}


\subsection{Het verleden klopt aan}

Ondanks het feit dat de opleiding heel sterk gericht is op het in
gang zetten en begeleiden van een proces van verwerking van het eigen
verleden, kan de ervaringsdeskundige ook in het werkveld nog geconfronteerd
worden met kwetsbare plekken uit zijn verleden, die nog niet of nog
onvoldoende verwerkt blijken te zijn.

Facetten uit het verleden, die blijven zitten zijn en in de opleiding
nog niet verwerkt werden, bijvoorbeeld omdat men ze zich toen nog
niet bewust was, schudden je dooreen op het ogenblik dat ze naar boven
komen. Eens ze naar boven gekomen zijn, blijven ze je achtervolgen.
Het onverwerkt element uit het verleden blijft dan voortdurend appèl
doen op de energie van de ervaringsdeskundige en kan hem op de duur
eventueel zelfs ziek maken. Dit is omdat de ervaringsdeskundige dan
dit element tijdens zijn werk steeds maar weer aan de kant moet trachten
te duwen, waarna het nadien, bijvoorbeeld 's avonds, des te nadrukkelijker
terug de kop opsteekt.

Dit soort storingen is onvermijdelijk. Ze treden op bij iedereen en
werken meestal sterk onbewust. Ze zijn geenszins specifiek voor de
functie van ervaringsdeskundige. In een context waarin rond armoede
gewerkt wordt, is het alleen logisch dat de kans groter is voor de
ervaringsdeskundige om zijn verleden tegen te komen, aangezien hij
zelf uit de armoede komt. Ervaringsdeskundigen hebben in het geval
van optredende storingen de behoefte en meestal ook wel de wil om
de belemmeringen die ermee gepaard gaan tot in de diepte aan te pakken,
maar ze vinden er niet altijd de tijd en de ruimte voor. Het is dus
heel belangrijk dat de ervaringsdeskundige in dergelijke situaties
voldoende de gelegenheid krijgt om gecontroleerd te werken aan de
verwerking van deze elementen uit het verleden.

Een grondige aanpak omvat dan zowel ingaan op dat element uit de levensgeschiedenis
als op de attitudes en vaardigheden die daardoor bij de ervaringsdeskundige
worden geremd of geblokkeerd. Als bijvoorbeeld een ervaringsdeskundige
sommige aspecten van geconfronteerd worden met onrecht nog onvoldoende
heeft verwerkt, kan dit tot gevolg hebben dat hij hypergevoelig reageert
op onrecht. In dit geval kan het nodig zijn de ervaringsdeskundige
te ondersteunen in het feit dat dit gevoel in wezen goed zit. Tegelijk
kan het heel belangrijk zijn om de vraag hoe dat gevoel kan gehanteerd
worden, in dialoog te brengen. Men mag daarbij zeker niet uit het
oog verliezen dat elke ervaringsdeskundige anders is en zijn eigen
specifieke kwaliteiten en beperkingen heeft. Elke ervaringsdeskundige
zal dus op zijn eigen specifieke manier reageren. Ervaringsdeskundigen
hebben meestal wel met elkaar gemeen dat ze onrecht tot op zekere
hoogte op een meer lijfelijke wijze aanvoelen.

Als er geen gelegenheid bestaat om op storingen in te gaan, dan is
er een kans dat het onverwerkte verleden zich plots zodanig sterk
manifesteert, dat de ervaringsdeskundige er volledig door overrompeld
wordt. Dan bestaat de kans dat hij diep wegzakt.

Voor een ervaringsdeskundige is het niet steeds vanzelfsprekend om
in zo'n geval zelf met voldoende aandrang de nodige tijd en ruimte
te vragen. Het is voor hem overigens vaak, gezien zijn geschiedenis
van uitsluiting, in gewone omstandigheden al een opgave om het juiste
evenwicht tussen vragen en opeisen te vinden. Het is in ieder geval
wenselijk dat de ervaringsdeskundige in zijn dienst de ruimte krijgt
om niet te moeten ingaan op situaties, waarmee hij het omwille van
zijn verleden nog erg moeilijk heeft, omdat dit ook voor de cliënt
negatieve effecten kan genereren. Gezien het gegeven dat niemand volledig
vrij is van storingen, is het trouwens wenselijk dat eenzelfde principe
ook zou kunnen gelden voor de opgeleide deskundige.

Het is belangrijk dat de ervaringsdeskundige ruimte krijgt om uit
te zoeken hoe hij met nieuwe pijn kan omgaan. Hij moet daarmee ergens
terecht kunnen zonder dat er gevaar voor betutteling of overbescherming
bestaat. In eerste instantie is daarvoor iemand van binnen de dienst
aangewezen, die buiten het team en buiten de tandem staat.

Een ervaringsdeskundige die niet voldoende de kans krijgt om nieuw
opduikende pijn uit zijn verleden te verwerken, beschikt grosso modo
over twee uitwegen om er voor te zorgen dat hij toch niet ziek wordt
of er onder door gaat. Beide uitwegen leiden er evenwel toe dat hij
zijn functie als ervaringsdeskundige niet meer optimaal kan vervullen.

Bij de eerste uitweg zal de ervaringsdeskundige zich trachten af te
sluiten van dit element in zijn gevoel. In dat geval gaat hij verder
met een blinde vlek. Soms kan hij bij zichzelf de indruk hebben dat
zijn onverwerkte pijn geen blinde vlek doet ontstaan, maar dat hij
er op dezelfde manier mee kan omgaan als met de pijn die wel reeds
werd verwerkt.

In het geval van de andere uitweg zal de ervaringsdeskundige zijn
inlevingsvermogen, dat hij nodig heeft om de andere goed te kunnen
begrijpen, en zijn gerichtheid naar de andere, die hij nodig heeft
om de andere erkenning te kunnen geven, afbouwen. In de plaats daarvan
zal de ervaringsdeskundige dan meer aandacht en begrip vragen voor
zichzelf en voor zijn eigen moeilijke situatie.


\subsection{Het gevoel als energieopslorpend instrument}

Op de werkplek heeft men niet steeds voldoende oog voor het feit dat
het werken vanuit zijn gevoel veel energie vergt. Dit komt omdat men
onvoldoende inschat welke kracht het vraagt om soms erg pijnlijke
emoties uit het verleden als werkinstrument te gebruiken, ook al zijn
die emoties voor een stuk verwerkt. Soms kan men het gewicht daarvan
een beetje trachten te verduidelijken door de vergelijking te maken
met wat iemand doormaakt na een groot verlies, zoals een pijnlijke
scheiding of een overlijden, en hoe die emoties dan wegen op en doorwerken
in alles wat men doet, ook op het werk. Ook later, wanneer de emoties
daarrond niet meer alles overrompelen, zal de herinnering aan het
verlies pijnlijk blijven.

Voor het werk van een ervaringsdeskundige is een vergelijkbare gemoedstoestand
noodzakelijk, omdat hij die emotionaliteit nodig heeft om de andere
te begrijpen. Alleen heeft het verwerkingsproces dat de ervaringsdeskundige
heeft doorgemaakt, ertoe geleid dat deze gemoedstoestand niet meer
hetzelfde zware gewicht heeft als destijds. Uiteraard ligt dit anders,
indien de ervaringsdeskundige via het werken vanuit zijn gevoel plots
op een onverwerkt element uit zijn verleden stoot. Werken vanuit verwerkt
verleden vraagt dus behoorlijk wat kracht. Daarnaast heeft het werken
vanuit zijn gevoel tot gevolg dat de ervaringsdeskundige de kans loopt
om af en toe elementen uit zijn verleden te herbeleven, die nog niet
verwerkt zijn. Als deze confrontaties zich voordoen, vragen ze gegarandeerd
veel energie. Anderzijds is het in een dergelijk geval zo dat de verwerkte
delen uit zijn verleden de ervaringsdeskundige kunnen recht houden
en hem kunnen helpen in het kijken naar de onverwerkte elementen.

Vaak wordt de ervaringsdeskundige een heel hoge werkdruk opgelegd,
zonder dat men beseft dat dit het geval is, precies omdat men eigenlijk
niet goed weet wat het betekent om steeds weer aangesproken te worden
op zijn gevoel.

Wie vanuit zijn gevoel werkt, moet continu attent zijn, moet permanent
luisteren en denken en op die manier voortdurend de verbinding trachten
te maken tussen zijn gevoel en zijn verstand. Hij moet zich daarbij
altijd opnieuw afvragen: {}``Moet ik nu iets zeggen, of is het juist
beter om nu niets te zeggen? Wat zou ik precies kunnen zeggen, en
hoe zou ik dit het best verwoorden?'' Vanuit zijn gevoel moet de
ervaringsdeskundige dus op deze vragen een antwoord trachten te krijgen,
maar hij kan op dat moment niet gaan toetsen of hij met zijn gevoel
juist zit. Dit aftoetsen kan meestal pas veel later. Soms kan niets
zeggen en de andere zijn pijn laten beleven aangewezen zijn, omdat
men in dat concrete geval de andere op die manier en misschien wel
voor de allereerste keer erkenning kan geven voor die pijn. Een andere
keer kan iets zeggen meer aangewezen zijn. Wat de ervaringsdeskundige
dan zegt, moet hij heel omzichtig trachten te formuleren, want in
een gevoelige context weegt elk woord zwaar door.

In zijn werk moet de ervaringsdeskundige dus een heel hoog concentratieniveau
opbrengen. Als het om leren gaat, zegt de didactiek dat men een dergelijk
concentratieniveau slechts beperkt kan aanhouden. Maar op het terrein
ziet men dat de ervaringsdeskundige bij voorkeur ingeschakeld wordt
bij al de zwaarste dossiers, terwijl de ervaringsdeskundige na een
zwaar gesprek het gevoel kan hebben dat zijn batterij in één keer
volledig leeggelopen is, en dat hij dus tijd nodig heeft om die terug
op te laden. Als de ervaringsdeskundige zich dan terugtrekt in zijn
bureau, of een losse babbel doet, of eventueel een wandelingetje gaat
maken, heeft men misschien verkeerdelijk de indruk dat de ervaringsdeskundige
onnuttig bezig is, ook al heeft hij in wezen een grote draag- en werkkracht.


\subsection{Voelen en denken}

Van een ervaringsdeskundige wordt verwacht dat hij in een metapositie
kan gaan staan. Dit wil zeggen dat hij in verband met een concrete
situatie zijn eigen gevoel kan erkennen als zijn gevoel, zodat hij
ernaar kan kijken. Van daaruit kan hij dan over die situatie reflecteren
en kan hij deze reflecties gaan spiegelen. Dit vergt een enorm krachtige
abstractie. Dit lukt niet steeds. Het gevolg kan zijn dat de verwachtingen
afgebouwd worden en de ervaringsdeskundige niet de kans krijgt in
zijn functie te groeien en zichzelf waar te maken. Ook ervaringsdeskundigen
zelf kunnen vluchtmechanismen gaan ontwikkelen als zij aanvoelen dat
zij het moeilijk hebben om aan die verwachting te beantwoorden.

Voor een ervaringsdeskundige bestaat een van de grootste uitdagingen
erin om een bepaalde concrete situatie en zijn gevoel daarbij te overschouwen.
Men ziet ervaringsdeskundigen na verloop van tijd sterk groeien in
dit combineren van gevoel met reflectie als een bron voor professioneel
handelen. Waar ervaringsdeskundigen zich aanvankelijk dominant laten
leiden door hun gevoel, ziet men hen nadien ook meer een beroep doen
op de rede om dit gevoel te verkennen en erover te communiceren. Soms
staat het reflectieve zelfs in die mate op de voorgrond dat op een
supervisiemoment wel eens de vraag valt of er geen gevaar is dat de
betrokken ervaringsdeskundige te veel als opgeleide deskundige gaat
functioneren en nog te weinig als ervaringsdeskundige.

Het antwoord van de ervaringsdeskundige is dan meestal: {}``Misschien
bestaat dat gevaar wel, maar de kans dat het werkelijkheid wordt is
niet zo groot. Want de herinnering aan je eigen pijn geraakt nooit
uitgewist en daardoor herken je die pijn ook steeds bij de cliënten
van de dienst.'' Toch is het belangrijk dat ervaringsdeskundigen
bij zichzelf voldoende ruimte kunnen blijven voorbehouden voor de
gevoelsaspecten, omdat het die gevoelsaspecten zijn die in belangrijke
mate de beleving bepalen van personen die in armoede leven.

Ervaringsdeskundigen geven ook aan dat een blijvend contact met andere
personen die in armoede leven en met collega's ervaringsdeskundigen
zeer belangrijk is om hun eigen functioneren als ervaringsdeskundige
te kunnen blijven toetsen. Zonder deze contacten kan men zich veel
minder goed afstemmen. Daarbij is vooral het contact fundamenteel,
ongeacht de vorm waarin het plaats vindt. Inzake de contacten met
collega's ervaringsdeskundigen betekent dit, dat thematisch gestuurde
en strak geleide supervisiemomenten nuttig kunnen zijn, naast meer
losse en ongestructureerde kansen om werkervaringen uit te wisselen.

\begin{quote}
{}``Het liefst zou ik nog hebben dat ik hier op de dienst zelf een
collega-ervaringsdeskundige had. Dit zou mij veel meer mogelijkheden
geven om af te toetsen of ik wel juist zit.''
\end{quote}

\section{Armoede blijft wegen}

Omdat er zich in het leven van de ervaringsdeskundige door zijn opleiding
en door de functie die hij in het werkveld kan bekleden, ingrijpende
veranderingen hebben voorgedaan, ziet men vaak over het hoofd dat
desondanks in heel wat gevallen de armoedeproblematiek nog niet overwonnen
is, zelfs niet op financieel vlak of op andere gebieden die met de
structurele kant van de problematiek te maken hebben. Men ziet ook
over het hoofd hoezeer de armoede en zijn gevolgen ook nog manifest
in het huidige leven van de ervaringsdeskundige aanwezig kunnen zijn
onder andere vormen dan voorheen.

Ervaringsdeskundigen hebben in hun leven heel veel kansen gemist.
Via de opleiding kunnen ze opnieuw kansen krijgen en kan eventueel
een klein beetje van de schade die ze in het verleden hebben opgelopen,
hersteld worden. Toch is het niet mogelijk om op zo een korte tijd
alle schade te herstellen. Ervaringsdeskundigen blijven dus vaak nog
worstelen met diverse problemen. En ook al hebben ze dankzij hun opleiding
vaak meer inzicht in hun problemen gekregen, dan nog lukt het hen
niet steeds om ze ook gemakkelijk opgelost te krijgen.

Zelf slaagt de ervaringsdeskundige er bijvoorbeeld vaak niet in om
alle inzichten en adviezen die hij aan anderen geeft in zijn eigen
leven toe te passen. Dit heeft te maken met de hardnekkigheid van
de vaardigheidskloof, waardoor het zeer moeilijk is bestaande patronen
te doorbreken en aan te passen aan nieuwe inzichten. Het heeft ook
te maken met het feit dat de ervaringsdeskundige nooit voor zijn eigen
gezin de functie van ervaringsdeskundige kan vervullen. Het heeft
tenslotte nog te maken met het feit dat men bij zijn eigen problemen
veel meer emotioneel betrokken is.

De kans bestaat uiteraard dat deze armoedeproblematiek in sommige
gevallen gaat wegen op de arbeidsprestaties van de ervaringsdeskundige.
Maar het gevaar bestaat ook dat deze problematiek op een veel subtielere
manier een rol gaat spelen. Het kan bijvoorbeeld een aanleiding zijn
om de competentie van de ervaringsdeskundige in twijfel te trekken,
die het op het werk allemaal mooi weet uit te leggen, maar er niet
in slaagt om het zelf waar te maken. Het kan ook zijn dat men hierover
niets zegt, maar wel met de hiervoor aangehaalde gevoelens blijft
zitten, waardoor dit moreel oordeel wel degelijk binnensluipt in de
relatie met de ervaringsdeskundige. Een ander gevaar is dat de opgeleide
collega van de ervaringsdeskundige ten aanzien van diens problematiek
een zorgfunctie gaat opnemen, maar hierin gefrustreerd geraakt als
hij merkt hoe hardnekkig bepaalde problemen kunnen blijven voortduren.

Het feit dat armoede blijft wegen, kan zich, zoals gezegd, uiten in
de arbeidsprestaties van de ervaringsdeskundige. Voor sommigen kan
dat zijn in de vorm van af en toe te laat komen, voor anderen kan
dat zijn in de vorm van af en toe ziek worden, enzovoort. Voor de
collega's van de ervaringsdeskundige, die met hem moeten samenwerken,
kan dit bij momenten heel vervelend zijn. Stel bijvoorbeeld dat op
tijd komen zich bij een bepaalde ervaringsdeskundige af en toe manifesteert
als een zwak punt. En stel dat die ervaringsdeskundige samen met een
collega een belangrijke vergadering had voorbereid en dat ze afgesproken
hadden om samen aan die vergadering deel te nemen. Indien die collega
er dan uiteindelijk toch alleen naartoe moet, omdat de ervaringsdeskundige
die dag niet tijdig komt opdagen, kan dit erg frustrerend zijn. Voor
de ervaringsdeskundige zelf uit dit voorbeeld is dit gegeven evenmin
onproblematisch. Ook hij zal opmerken dat hij op een aantal vlakken
af en toe faalt, ondanks al zijn inspanningen. En ook voor hem is
het zwaar om hiermee om te gaan.

Hierdoor kan men soms binnen de organisatie de ervaringsdeskundige
meer dan de andere werknemers als een onzekere factor blijven beschouwen,
ook al ligt de oorzaak niet bij een gebrek aan goede wil of bij een
gebrek aan kwaliteiten van de ervaringsdeskundige. Toch mag men niet
uit het oog verliezen dat de ervaringsdeskundige ook op dit vlak vaak
nog heel veel groeimogelijkheden heeft, net zoals dit het geval is
op zoveel andere gebieden, onder meer ook in zijn persoonlijk leven.
Zo ziet men trouwens op het terrein ervaringsdeskundigen effectief
groeien inzake werknemer zijn, wat zich kan uiten in toenemende stiptheid,
zich beter kunnen organiseren, sterker worden in structureren, enzovoort.

\newpage


\chapter{\label{TAO}Teams voor Advies en Ondersteuning}


\section{Inleiding}

Een systematische bevraging van het werkveld \cite{Reg00} bevestigde
dat er niet enkel een behoefte bestaat aan ervaringsdeskundigen als
vaste schakel in een dienst, als permanente tolk en belangenbehartiger
voor de doelgroep, als partner van de hulpverlener. Er is ook vraag
naar ervaringsdeskundigen bij diensten en organisaties, voor wie het
niet zinvol lijkt of haalbaar is om een ervaringsdeskundige permanent
in dienst te nemen.

De behoefte om ervaringsdeskundigen op vraag van diensten en instanties
als consultant in het werkveld te kunnen inschakelen was De Link bekend.
Naar analogie met de vragen die De Cirkel destijds in toenemende mate
had gekregen, dacht men dan aan formules van eenmalig, kort of langlopend
tot en met permanent advies om aan die behoefte tegemoet te komen.
De Link had daarom vrij snel het idee opgevat dat het goed zou zijn
om daartoe te voorzien in een specifieke structuur.

Nadien, onder meer in de studie in functie van het beroepsprofiel
\cite{Bem03}, is duidelijk geworden dat er niet enkel een behoefte
is aan een adviesfunctie, maar dat er zeker ook nood is aan een ondersteuningsfunctie,
die zich toespitst op de vorming van tewerkstellingsplaatsen en de
ondersteuning van ervaringsdeskundigen die in vast dienstverband werken
en van hun naaste collega's.

Men achtte het aangewezen om deze beide functies te enten op eenzelfde
structuur, die \emph{teams voor advies en ondersteuning} (TAO) \emph{rond
armoede en sociale uitsluiting} werden gedoopt. Dit concept werd met
de stuurgroep doorgepraat en door dit orgaan bekrachtigd. Het concept
situeerde deze TAO's op het niveau van de provincie, hoewel men van
oordeel is dat uiteindelijk de grootte van de vraag en de intensiteit
van het appèl dat op de TAO's gedaan wordt, bepalend moet zijn voor
de regionale spreiding ervan. Op termijn lijkt voor die structuur
een financiering of subsidiëring door lokale besturen, zoals steden
en provincies, dan ook meest aangewezen.

Het kan wenselijk zijn om de allereerste TAO's te koppelen aan de
bestaande opleidingsplaatsen, omdat dit een aantal voordelen kan hebben.
Het zorgt voor de nodige neutraliteit en onafhankelijkheid. Het geeft
meer garantie dat de TAO's zich kunnen profileren als sectoroverstijgende
diensten. Nabijheid met de opleiding garandeert tevens continuïteit,
omdat er binnen de opleidingen bij de praktijkdocenten en de ervaringsdeskundige
procesbegeleiders veel knowhow zit. Bovendien kan het inwerken van
de eerste medewerkers gemakkelijker gestalte krijgen als een Team
voor Advies en Ondersteuning nauw aansluit bij het plaatselijk opleidingsteam
of er samen zelfs een groter team mee vormt.


\section{Een dubbele behoefte}


\subsection{Ondersteuning}


\subsubsection{Ondersteuning voor de ervaringsdeskundige}


\paragraph{Blijvende nood aan intervisie van opgeleide ervaringsdeskundigen}

Reeds uit het onderzoek van het HIVA naar tewerkstellingsmogelijkheden
voor ervaringsdeskundigen in armoede was gebleken dat men er rekening
mee moest houden dat er een blijvende nood zou zijn aan intervisie
van ervaringsdeskundigen, ook na hun opleiding, dus tijdens hun tewerkstelling
\cite[p. 36]{Reg00}. Ook cursisten in opleiding drukten trouwens
geregeld hun bekommernis uit voor het moment waarop de opleiding gedaan
zou zijn en ze alleen en zonder verdere supervisie in het werkveld
zouden staan. Ook de eerste afgestudeerde ervaringsdeskundigen gaven
duidelijk aan dat ze de nood ervaarden aan ondersteuning tijdens hun
inschakeling in het werkveld. Het belang van verdere ondersteuning
wordt trouwens ook bevestigd door de tewerkstellingsplaatsen zelf.

Deze nood werd zelfs nog eens krachtig bevestigd toen de eerste opgeleide
ervaringsdeskundigen hun intrede deden op het werkveld, zonder dat
de TAO-structuur, die hieraan tegemoet moet komen al operationeel
was.

De nood aan een gespecialiseerde intervisie voor ervaringsdeskundigen
in het werkveld lijkt trouwens nogal logisch, gezien het unieke karakter
van de functie. 

In dit verband is het aangewezen om rekening te houden met de eerdere
ervaringen van intercultureel bemiddelaars, die soms oneigenlijk en
louter als taaltolk werden ingeschakeld. Op basis daarvan zijn De
Link en de ervaringsdeskundigen in het werkveld zich zeer sterk bewust
van het grote belang van het bewaken van de methodiek van ervaringsdeskundigheid
en van de specificiteit van de functie.

De behoefte aan ondersteuning vloeit dus niet enkel voort uit een
duidelijke vraag in het werkveld, maar evenzeer uit een inherente
nood aan kwaliteitszorg met betrekking tot ervaringsdeskundigheid.

Het is als antwoord op deze behoeften dat De Link de oprichting van
ondersteuningsteams promoot. Zij kunnen de specificiteit van de methodiek
van ervaringsdeskundigen helpen bewaren en de nodige ondersteuning
bieden aan ervaringsdeskundigen in het werkveld. Operationele ondersteuningsteams
kunnen via het aanbod van permanente intervisie trouwens ook tegemoet
komen aan een aantal specifieke en tijdelijke noden van ervaringsdeskundigen
in het werkveld, waarbij we nu even stilstaan.


\paragraph{Steun bij een zoekende start}

Verschillende van de eerste afgestudeerde ervaringsdeskundigen bleken
het niet zo gemakkelijk te hebben. Dit kwam tot uiting tijdens de
terugkomdagen. Sommige oud-cursisten hadden het lastig om hun baan
te combineren met persoonlijke moeilijkheden of met problemen in hun
thuissituatie. In sommige gevallen viel het de oud-cursist zwaar om
een full-time baan te hebben naast een zwaar huishouden.

De moeilijkheden hebben vaak ook te maken met het zoeken van de ervaringsdeskundige
naar zijn plaats, positie en rol in de organisatie, waarin hij werkt.
Verder zijn nogal wat ervaringsdeskundigen onzeker omdat de functie
van ervaringsdeskundige een totaal nieuwe functie is, die op het terrein
nog grotendeels vorm moet krijgen. Rekening houdend met het feit dat
het pas afgestudeerde mensen betreft, die aan een tot voordien onbestaande
functie in het werkveld gestalte moeten geven, kan men deze knelpunten
beschouwen als elementen van een logische zoektocht op onbekend terrein.
Een belangrijke voorwaarde is dan wel dat de ruimte om te zoeken aanwezig
is, anders bestaat het gevaar dat deze knelpunten uitgroeien tot echt
problematische situaties.


\paragraph{Steun bij knelpunten in het persoonlijk proces}

Hoewel de opleiding de periode bij uitstek is, waarin de cursist werkt
aan zijn persoonlijk proces, mag men er niet van uitgaan dat een cursist
alle gevolgen van een leven in armoede tijdens zijn opleiding kan
verwerken en op een werkzame manier kan integreren. Ook na zijn opleiding
kan een ervaringsdeskundige het op specifieke punten nog moeilijk
hebben en een behoefte aan ondersteuning ervaren. Welke die moeilijke
punten juist zijn, zal voor elke ervaringsdeskundige anders liggen.
De hiernavolgende voorbeelden kunnen dit punt wat verduidelijken.

Nogal wat ervaringsdeskundigen ervaren hun positie als erg eenzaam.
Dit gevoel kan zelfs heel sterk leven. Het kan zowel spelen in de
persoonlijke levenssfeer als in de professionele context. Het heeft
onder meer te maken met het feit dat ervaringsdeskundigen, bijvoorbeeld
onder invloed van de opleiding, weggegroeid zijn van hun eigen identiteit
uit het verleden en op zoek zijn naar een nieuwe identiteit en naar
een eigen positie. Het verleden van iemand die in armoede leeft is
een verleden van niet van tel zijn. Het streven naar een positie,
is een streven naar erkenning, naar bevestiging van het feit dat je
wel degelijk belangrijk bent. In de opleiding kan dit streven zich
uiten als een strijd met andere cursisten. Voor zover de ervaringsdeskundige
hierin nog niet ten volle een evenwicht heeft gevonden, kan dit streven
zich ook in de werkrelatie uiten als een strijd met de tandempartner.

Ervaringsdeskundigen kunnen het feit dat ze aangesproken worden op
hun kennis van het fenomeen armoede ervaren als erg contradictorisch
met hun gevoel nooit erkend geweest te zijn en nog steeds een strijd
te moeten voeren om erkenning te krijgen. Deze contradictie kan bij
de ervaringsdeskundige kwaadheid opwekken. Dit kan zeker het geval
zijn, wanneer hij beseft dat de betoonde interesse eigenlijk geen
interesse is in hemzelf als waardevol persoon, maar enkel in hem als
instrument dat kan bijdragen tot de hulpverlening aan de cliënt, of
nog erger, dat kan bijdragen tot de ondersteuning van de hulpverlener,
die machteloos staat tegenover het armoedeprobleem. Een machteloze
hulpverlening, die er destijds trouwens ook niet in geslaagd is om
de ervaringsdeskundige met zijn persoonlijk armoedeprobleem te helpen
en hem integendeel de hele tijd klein heeft gehouden. Deze kwaadheid
kan agressie uitlokken. Een agressie die dan gericht wordt naar een
figuur, waar die agressie niet thuis hoort. De tandempartner kan bijvoorbeeld
zo een figuur zijn.

Tegen de ervaringsdeskundige kan men wel zeggen dat men hem beschouwt
als een evenwaardige persoon, maar erkenning krijgen en zich als volwaardige
persoon gerespecteerd weten zit ingebakken in de gevoelens van de
betrokkene. En een dergelijk gevoel heeft tijd nodig om te groeien.
Dit groeiproces van ervaringsdeskundigen in het werkveld ondersteunen
moet een bijkomend aandachtspunt zijn van de ondersteuningsteams in
het kader van hun intervisieopdracht.


\subsubsection{Ondersteuning voor de collega's van de ervaringsdeskundige}

Zich alleen voelen hoeft overigens geen monopolie te zijn van de ervaringsdeskundige.
Ook bij de collega's die als opgeleide deskundige dagelijks met de
ervaringsdeskundige samenwerken, leeft vaak het gevoel er alleen voor
te staan. De zoektocht naar een goede samenwerkingsrelatie met de
ervaringsdeskundige en het feit dat de komst van een ervaringsdeskundige
de opgeleide deskundige hoopvol kan stemmen, maar tegelijk ook onzeker
kan maken, spelen daarin ongetwijfeld een belangrijke rol. Ook bij
de opgeleide deskundige gaat het dus om erkend worden in zijn noden.
Dit in de communicatie kunnen brengen kan verbindend werken. Daarrond
niet open zijn, maakt verbinding onmogelijk. Maar ook ondersteuning
is hier zeer wenselijk om de zoektocht minder eenzaam en meer efficiënt
te maken en om het vinden van een evenwicht in de samenwerkingsrelatie
te vergemakkelijken.

In het werkveld bestaat bij de collega's van de ervaringsdeskundige
ook een grote nood aan ondersteuning inzake tandemwerking. De opleiding
tot ervaringsdeskundige zelf heeft met betrekking tot het uitklaren
van het tandemconcept een belangrijke laboratoriumfunctie vervuld.
Het is dus logisch dat de moeilijkheden, die inzake de tandemwerking
in de opleiding werden ervaren, ook terug te vinden zijn op de tewerkstellingsplaatsen.
Een ondersteuning van het werkveld rond die moeilijkheden is dus aangewezen,
waarbij het onder meer van belang is om zeker voldoende aandacht te
besteden aan de balans tussen de opgeleide deskundige en de ervaringsdeskundige.

Intervisie van de opgeleide deskundige tandempartners van de ervaringsdeskundige
moet dus een aandachtspunt zijn van het ondersteuningsteam. Het is
zelfs wenselijk dat niet enkel aandacht gaat naar de aparte ondersteuning
van beide tandempartners, maar dat men ook uitdrukkelijk aandacht
besteedt aan de tandemwerking zelf via een coaching van de tandems.


\subsubsection{Ondersteuning voor de tewerkstellende organisaties}

Niet enkel de ervaringsdeskundigen zelf en de collega's waarmee ze
rechtstreeks samenwerken hebben behoefte aan ondersteuning. Ook bij
de organisaties die ervaringsdeskundigen tewerkstellen, stelt men
een nood vast aan vorming, supervisie en ondersteuning bij het werken
met ervaringsdeskundigen, onder meer inzake tandemwerking. Dit kwam
duidelijk tot uiting ter gelegenheid van een onderzoek van De Link
naar de eerste ervaringen op het werkveld. 

Samenvattend mag men stellen dat er nood is aan:

\begin{itemize}
\item vorming op maat ten dienste van organisaties, zowel met betrekking
tot de missing link en armoede als in functie van de inschakeling
van ervaringsdeskundigen;
\item een overlegforum voor tewerkstellingsplaatsen voor ervaringsdeskundigen.
\end{itemize}
Op termijn is het wenselijk dat men komt tot een betere voorbereiding
van de werkplek, alvorens de ervaringsdeskundige er zijn intrede doet.
In die voorbereiding moet dan nagegaan worden wat, uitgaande van de
specifieke missie van de organisatie, de plaats, functie en taak van
de ervaringsdeskundige kan zijn. Wanneer dit niet gebeurt bestaat
het gevaar dat de ervaringsdeskundige in de organisatie niet de ruimte
krijgt die hij nodig heeft om zijn specifieke functie waar te maken.

Eventueel kan men zich inspireren op het model dat in de opleiding
wordt gebruikt om nieuwe stageplaatsen voor te bereiden op de komst
van een stagiair-ervaringsdeskundige. Vanuit de opleiding geeft men
de stageplaats informatie over de missing link. Nadien licht de stageplaats
toe wat de missie van de dienst is. Vervolgens wordt aan de hand van
al die informatie samen gezocht naar een mogelijke positie voor de
ervaringsdeskundige. Belangrijk is dat dit proces de organisatie aan
het denken zet over welke betekenis de ervaringsdeskundige er kan
hebben. Het is vanzelfsprekend dat de organisatie een dergelijk denkproces
ook op gang laat komen bij de mensen die rechtstreeks met de ervaringsdeskundige
zullen samenwerken. Welke consequenties zal de komst van een ervaringsdeskundige
hebben voor hen? Eens deze processen op gang gebracht zijn, is het
van belang dat de organisatie de ruimte neemt om dat denkproces effectief
te laten uitmonden in duidelijke beslissingen en beleidskeuzes.


\subsection{Advies en vorming}

Uit het reeds aangehaalde onderzoek van het HIVA \cite{Reg00} was
ook nog duidelijk naar voor gekomen dat de behoefte aan ervaringsdeskundigheid
in het werkveld niet volledig zou gedekt worden door het inschakelen
van ervaringsdeskundigen in diensten en organisaties als vaste kracht.
Er blijkt ook een behoefte te bestaan aan een tijdelijke inzet van
ervaringsdeskundigheid in heel uiteenlopende gevallen.

Het kan gaan om een behoefte aan een eenmalig advies, zoals bijvoorbeeld
wanneer een voorziening in de bijzondere jeugdzorg in een bepaald
hulpverleningsdossier is vastgelopen en de behoefte voelt aan een
ervaringsdeskundige om eens samen de knelpunten in dit dossier grondig
te bekijken.

Het kan ook gaan om de vraag van een dienst die een onderzoek wenst
op te zetten en gedurende een aantal maanden een ervaringsdeskundige
wenst in te huren om dit onderzoek mee te sturen en op te volgen.

Het kan zelfs gaan om een behoefte aan permanent advies. Zoals bij
een dienst die graag heeft dat alle teamvergaderingen systematisch
door een ervaringsdeskundige worden bijgewoond. Of zoals het geval
zou zijn in de veronderstelling dat de Commissie Welzijn van het Vlaams
Parlement op een bepaald moment zou beslissen dat een vaste aanwezigheid
van een ervaringsdeskundige tijdens de vergaderingen van de commissie
en bij de voorbereiding ervan erg zinvol zou zijn.

Beroep kunnen doen op een adviesfunctie kan heel interessant zijn
voor beleidsinstanties. In de lijn hiervan kreeg het ondersteuningsteam
in Vlaams-Brabant bijvoorbeeld vanuit de provincie de specifieke opdracht
om alle beleidsnota's van de verschillende departementen binnen de
provincie mee te lezen en te beoordelen op hun kwaliteit en eventuele
blinde vlekken ten aanzien van mensen in armoede. Alle bestaande goedgekeurde
nota's werden nagekeken op hun gelijke kansengehalte. Het team stond
eveneens de verschillende departementen bij en gaf suggesties bij
het formuleren van strategische doelen in het kader van het gelijke
kansenbeleid van de provincie.

De Teams voor Advies en Ondersteuning zijn dus een plaats waar opgeleide
deskundigen en ervaringsdeskundigen samenwerken en waaraan vragen
voor \emph{advies} kunnen gesteld worden.

Een andere grote opdracht voor deze teams is het geven van \emph{vorming}
aan organisaties. Uit een onderzoek van de onderzoeksgroep OASeS in
opdracht van de provincie Antwerpen in 2002 en uit de reacties op
een studiedag in West-Vlaanderen in november van dat jaar bleek dat
de nood aan vorming in het werkveld en bij openbare besturen groot
is. Hier gaat het dan om instanties die (nog) niet werken met ervaringsdeskundigen.
Vorming is in dit verband te zien als sensibilisatie rond armoede
en rond het idee van de missing link meer in het bijzonder. Het blijft
belangrijk om zowel het beleid als mensen en organisaties in het werkveld
te wijzen op de kloof tussen henzelf en de mensen uit de armoede waarvoor
ze werken. Dit besef bij de organisaties is een noodzakelijke voorwaarde
om de inschakeling van ervaringsdeskundigen mogelijk te maken. Deze
vorming kan dan bestaan uit het geven van informatie en feedback over
armen en armoede, maar ook uit supervisie en intervisie aan teams
van hulp- en dienstverleners of beleidsmensen.


\section{Een tweeledige structuur}

Opdat ook in het takenpakket van deze Teams voor Advies en Ondersteuning
zichtbaar zou zijn aan welke dubbele behoefte ze beantwoorden, werd
een structuur, bestaande uit twee afdelingen uitgetekend: een adviesbureau
en een ondersteuningsteam.


\subsection{Adviesbureau}

Het adviesbureau kan gezien worden als een team van ervaringsdeskundigen
en opgeleide deskundigen dat ter beschikking staat van het werkveld.
Op dit team kan een beroep gedaan worden door diensten, organisaties
en besturen voor interventies. In beginsel betalen deze instanties
voor het consult.

Aan de ervaringsdeskundigen die in een dergelijk team werkzaam zijn,
geeft dit het voordeel dat ze volledig onafhankelijk kunnen werken
en dat ze elkaar kunnen ondersteunen in hun rol als ervaringsdeskundige.

Uiteraard kan een dergelijke adviesfunctie slechts functioneren indien
men er van buitenaf een beroep op wil doen. Dit betekent dat deze
adviesbureaus er moeten in slagen om hun aanbod naar de buitenwereld
toe heel duidelijk te profileren. Een belangrijke klemtoon die men
in de profilering van het aanbod van de TAO's niet uit het oog mag
verliezen, is het feit dat de adviesverlening door ervaringsdeskundigen
veelal concreet gestalte krijgt in de vorm van \emph{samen doen met,}
\emph{meedoen} met. De praktijk van het werken met ervaringsdeskundigen
heeft namelijk aangetoond dat veel van de waarde die een ervaringsdeskundige
te bieden heeft, slechts zichtbaar wordt en kan overdedragen worden
als men ook effectief een aantal zaken samen doet met die ervaringsdeskundige.
In die zin is het in het kader van de adviesfunctie van de TAO's zeker
niet overbodig om het belang van dit samen doen te onderstrepen. Het
concept van adviseren wordt immers vaak geassocieerd met praten over
en nauwelijks met samen doen, terwijl dit laatste wezenlijk is, waar
het gaat om het inhuren van ervaringsdeskundigheid.


\subsection{Ondersteuningsteam}

Het ondersteuningsteam kan gezien worden als een antwoord op de duidelijke
behoefte aan een goede opvolging van de specificiteit van de methodiek
van ervaringsdeskundigheid, inclusief het ingang doen vinden van een
nieuwe visie op armoedebestrijding, waarin de missing link een centrale
plaats inneemt. Het ondersteuningsteam zorgt voor een soort van kwaliteitsbewaking,
zowel ten aanzien van de ervaringsdeskundigen zelf als met betrekking
tot hun inschakeling in het werkveld. De ervaring met intercultureel
bemiddelaars heeft immers, zoals reeds gezegd, geleerd dat de functie
niet altijd even zuiver bleef nadat de mensen in het werkveld stonden.
Door in het ondersteuningsteam vorming en supervisie te bieden aan
zowel ervaringsdeskundigen als aan de collega's die met hen samenwerken
en aan de andere medewerkers van de organisatie, wil men meer garanties
inbouwen dat de ervaringsdeskundigen effectief hun brugfunctie tussen
werkers en mensen in armoede blijven waarmaken.

In een ondersteuningsteam moet minstens een tandem van een ervaringsdeskundige
en een opgeleide deskundige beschikbaar zijn. Die vervult ten aanzien
van ervaringsdeskundigen die op vaste basis aan een organisatie verbonden
zijn, de functie van intervisie- en steunstructuur. Hierdoor kunnen
deze ervaringsdeskundigen in vast dienstverband sterker staan bij
het bewaken van hun specifieke functie binnen de organisatie en kunnen
ze beter nagaan in hoeverre er ook daadwerkelijk op het terrein positieve
effecten van hun interventies waar te nemen zijn.

Toen de eerste cursisten afstudeerden waren de ondersteuningsteams
nog niet operationeel. Dat er desondanks wel degelijk behoefte aan
ondersteuning was, wordt treffend geïllustreerd door het feit dat
meerdere oud-cursisten op wekelijkse basis met elkaar afspraken om
onder elkaar werkervaringen te kunnen uitwisselen. Ook de stuurgroep
achtte bij het opmaken van de planning rond deze ondersteuningsteams
een wekelijkse frequentie van dergelijke contacten in een eerste periode
aangewezen. Toch ging de stuurgroep van de verwachting uit dat de
behoeften van ervaringsdeskundigen terzake mettertijd kunnen evolueren,
zodat dan andere formules van ondersteuning meer aangewezen worden.

Niet enkel was bij de eerste oud-cursisten de behoefte aan supervisie
manifest. Ook vanuit de werkplekken van de ervaringsdeskundigen kwamen
signalen over een nood aan ondersteuning. De inschakeling van ervaringsdeskundigen
in armoede en sociale uitsluiting in een organisatie is immers een
complexe opdracht en geenszins evident. In afwachting dat er provinciale
ondersteuningsteams operationeel worden, nam De Link zich voor om
ad interim tot op zekere hoogte zelf deze ondersteuning te bieden.
De supervisietandem van De Link werd gedeeltelijk vrijgesteld om die
taak op zich te nemen en op aanvraag ervaringsdeskundigen op de werkplek
te gaan opzoeken. Daarnaast organiseerde De Link de eerste jaren voor
afgestudeerde ervaringsdeskundigen tweemaandelijkse terugkomdagen
om op een systematische wijze tot op zekere hoogte tegemoet te komen
aan de behoefte aan supervisie en intervisie.


\section{Doelstellingen}

Door het koppelen van de beide functies, namelijk ondersteunen en
adviseren, kunnen in het kader van de Teams voor Advies en Ondersteuning
volgende doelstellingen gebundeld worden:

\begin{enumerate}
\item Adviseren en vormen

\begin{enumerate}
\item Vormen en sensibiliseren rond de armoedeproblematiek en meer bepaald
met betrekking tot de missing link.
\item Aanbieden van vorming op maat ten behoeve van organisaties, en dit
zowel met betrekking tot de missing link en de armoedeproblematiek,
als met betrekking tot het inschakelen van en samenwerken met ervaringsdeskundigen.
\item Advies verlenen ten behoeve van lokale besturen en organisaties met
betrekking tot bepaalde concrete situaties.
\item Ombudsfunctie.
\item Ter beschikking houden van ervaringsdeskundigen en van tandems van
ervaringsdeskundigen en opgeleide deskundigen ten behoeve van consultopdrachten
in het werkveld en het beleid.
\item Het bevorderen van de participatie van kansarmen aan het beleid door
het stimuleren van overleg.
\item Onderzoek: mee sturen van onderzoekswerk naar de armoedeproblematiek,
zoals vragenlijsten bijsturen, suggesties doen rond de manier van
bevragen, mee helpen bij het uitvoeren van het onderzoek en bij het
interpreteren van de onderzoeksresultaten.
\item Beleidssignalering en beleidsadvisering, zowel ten aanzien van de
provinciale overheid als ten aanzien van lokale besturen.
\end{enumerate}
\item Ondersteunen

\begin{enumerate}
\item Bieden van een overlegforum voor stage- en tewerkstellingsplaatsen
van ervaringsdeskundigen. Dit is zowel bedoeld voor de directe collega's
van de ervaringsdeskundige als voor de mensen die instaan voor het
beleid van de organisatie.
\item Aanbieden van intervisie, supervisie en een overlegforum aan ervaringsdeskundigen
in dienstverband.
\item Bewaken van de functie en het profiel van de professionele ervaringsdeskundige.
\item Een permanente voorbeeldfunctie vervullen door alle taken in tandemverband
te vervullen.
\end{enumerate}
\end{enumerate}

\section{Organisatorische aspecten}


\subsection{Ingericht door De Link}

Omdat het belangrijk is dat de teams voor advies en ondersteuning
onafhankelijk kunnen opereren en met het oog op het bewaren van een
conceptuele en methodische consistentie, is het aangewezen dat de
teams voor advies en ondersteuning inzake armoede en sociale uitsluiting
nauw verbonden blijven met De Link. Dit kan bijvoorbeeld in de vorm
van afdelingen van De Link, die onafhankelijk werken en een gescheiden
boekhouding voeren, terwijl het formele werkgeversschap berust bij
De Link. Overigens kunnen de subsidiërende overheden betrokken worden
bij het beheer van deze teams, bijvoorbeeld via een lidmaatschap van
de algemene vergadering van De Link.


\subsection{Gesubsidieerd door provinciale en lokale besturen}

De Teams voor Advies en Ondersteuning hebben een regionaal bereik,
waarbij de grootte van de bediende regio kan variëren. Deze regionale
benadering maakt het mogelijk dat zich rond een TAO een netwerk vormt
van organisaties die zich verenigd voelen rond de armoedeproblematiek,
en die, ofwel op permanente basis een ervaringsdeskundige tewerkstellen,
of beroep doen op het Team voor Advies en Ondersteuning voor een consultformule.
Een TAO kan dan maximaal een gebied ter grootte van een provincie
bedienen.

Over het algemeen zijn de provinciebesturen het idee van ervaringsdeskundigen
en het idee om een Team voor Advies en Ondersteuning mee op te starten
en te subsidiëren gunstig gezind. Provincies willen echter voor de
projecten die ze ondersteunen doorgaans dat er ook nog een andere
financieringsbron is. Dit is zeker het geval voor de TAO's omdat de
kostprijs ervan relatief hoog is in verhouding tot het budget voor
subsidies waarover een provincie beschikt. In principe wil De Link
de lokale besturen en in het bijzonder de steden, waarin een TAO zich
vestigt, graag als cofinancier betrekken.


\subsection{Medewerkers}

Een Team voor Advies en Ondersteuning bestaat bij voorkeur uit een
1/2 fte coördinator, 1 fte opgeleide deskundige met een A1 opleidingsniveau
en 2 fte opgeleide ervaringsdeskundigen. In een eerste fase kan een
dergelijk team van start gaan met een fulltime vormingswerker en een
fulltime opgeleide ervaringsdeskundige.


\subsection{Taken van de medewerkers}

Veel van het advies- en ondersteuningswerk dat binnen een TAO wordt
gepresteerd gebeurt in een tandem van een ervaringsdeskundige en een
opgeleide deskundige.


\subsubsection{Ervaringsdeskundige}

De ervaringsdeskundige is een betekenisverlener, die informeert over
de armoederealiteit en die de leefwereld van kansarmen duidt vanuit
zijn eigen verruimde armoede-ervaring. De concrete invulling van deze
zeer algemeen geformuleerde taakomschrijving zal in belangrijke mate
bepaald worden door de concrete advies- of ondersteuningsopdracht
waaraan men op een bepaald moment werkt. De mogelijke taken van een
ervaringsdeskundige, zoals die in het beroepsprofiel van de ervaringsdeskundige
werden beschreven \cite[p. 16-22]{Bem03} en de beginselen van het
tandemconcept%
\footnote{zie paragraaf \ref{tandemconcept} op pagina \pageref{tandemconcept}
en volgende.%
} zijn in dit verband ongetwijfeld de belangrijkste inspiratiebronnen.

In het concept van het TAO is het heel belangrijk om extra aandacht
te besteden aan de behoefte aan voldoende voeding voor de ervaringsdeskundige
medewerker. Die voeding haalt de ervaringsdeskundige uit het contact
met de doelgroep, zodat hij er vanuit zijn gevoel ook echt voeling
mee kan blijven houden.


\subsubsection{Opgeleide deskundige}

De opgeleide deskundige zal instaan voor het aanbrengen van ordeningsstructuur
en het leveren van denkkaders vanuit zijn specifieke competentie.
Indien van toepassing, behoort ook het bewaken van groepsprocessen
tot zijn taak. Daarnaast zal hij zeker ingeschakeld worden wanneer
een adviesvraag van een dienst veel voorkennis vraagt over die dienst
of over de werking van de sector.

Ook deze taakomschrijving is erg algemeen geformuleerd, omdat ze sterk
afhankelijk kan zijn van de concrete advies- of ondersteuningsopdracht
waaraan men op een bepaald moment werkt. Ook voor de opgeleide deskundige
in een TAO is het belangrijk zich bij zijn taakuitoefening te laten
inspireren door de beginselen van het tandemconcept.


\subsubsection{Coördinator}

De coördinator organiseert de dienst, verzamelt en delegeert info-
en vormingsaanvragen en organiseert de overlegfora. Het behoort tevens
tot zijn taak om de dienst en zijn werking bekend te maken in het
werkveld. Hij informeert diensten over het aanbod en over wat het
aanbod inhoudt. 


\subsection{Verloning van de medewerkers}

Uiteraard gelden de bedenkingen die reeds eerder werden geformuleerd
in verband met de verloning van ervaringsdeskundigen in het werkveld%
\footnote{zie hiervoor paragraaf \ref{verloning} op pagina \pageref{verloning}
en volgende.%
} eveneens voor de verloning van de ervaringsdeskundige in een Team
voor Advies en Ondersteuning.

Aangezien de opleiding tot ervaringsdeskundige zich situeert op het
niveau B2 stelt zich uiteraard het probleem in een Team voor Advies
en Ondersteuning dat er een ongelijke verloning zou zijn van de ervaringsdeskundigen
en de opgeleide deskundigen, indien men de verloning enkel zou baseren
op het opleidingsniveau. En toch zijn de taken van de opgeleide deskundige
en de ervaringsdeskundige zeker binnen dit werkverband gelijkwaardig.
Een essentiële voorwaarde trouwens, wil de complementariteit tussen
ervaringsdeskundige en opgeleide deskundige functioneren.

Op grond daarvan is De Link er heel sterk voor gewonnen om in een
Team voor Advies en Ondersteuning een functieverloning toe te passen.
De deskundigheid die de ervaringsdeskundige inbrengt laat zich immers
niet enkel vatten in het niveau van het diploma. Ook de ervaringskennis
maakt een essentieel deel uit van de deskundigheid van de ervaringsdeskundige.

Het voorstel om een functie-verloning en geen diploma-verloning te
hanteren was een punt van discussie in de bespreking met het RISO
Vlaams-Brabant en de provincie Vlaams-Brabant, die een eerste TAO
realiseerden. Het loslaten van een diploma-gerelateerde inschaling
werd niet weerhouden, maar toch bleek men het idee van een functie-verloning
niet ongenegen. Uiteindelijk leidde dit tot de afspraak dat bij de
ervaringsdeskundige elke vijf jaar levenservaring zou gelden als een
jaar relevante beroepservaring.

Dit is een voorbeeld van een goede praktijk. Het toont aan dat het
wel degelijk mogelijk is om het onderscheid in verloning tussen de
ervaringsdeskundige en de personen waarmee hij in een complementaire
functie samenwerkt, zo klein mogelijk te houden. Door het erkennen
van de waarde van levensanciënniteit erkent men in feite die levensanciënniteit
als een \emph{elders verworven competentie} die noodzakelijk is om
de functie van ervaringsdeskundige kwaliteitsvol te vervullen. De
erkenning van levensanciënniteit als een factor die van invloed is
op de verloning van de ervaringsdeskundige, draagt ook bij tot het
vermijden van werkloosheidsvallen.


\subsection{Betaalde dienstverlening}

In het concept van het TAO is het de bedoeling dat organisaties en
diensten die er een beroep op doen, kunnen verzocht worden om hiervoor
een vergoeding te betalen. Een deel van de operationele kosten van
een TAO zouden dus gerecupereerd kunnen worden via de aangeboden dienstverlening.
Het kan aangewezen zijn om hierin onderscheid te maken naargelang
de aard van de vraag en de draagkracht van de vraagsteller. Maar het
behoort uiteraard aan de subsidiërende overheid om uit te maken of
ze voor het TAO een aantal kosten wil doorrekenen, en eventueel aan
wie wel of niet en aan welke kostprijs. Het is dus de bevoegdheid
van de subsidiërende overheid om terzake concrete regels vast te leggen.
Gezien de loonkost van de medewerkers van een TAO, kan een bedrag
van 37,5 ¤ gelden als een mogelijke richtprijs voor de kostprijs per
uur en per persoon van de dienstverlening van het TAO. Hier bovenop
kunnen verplaatsingskosten komen. Bij langer lopende externe opdrachten
kan het eventueel meer aangewezen zijn om een kostprijs te berekenen
op basis van een deel van de loonkost van de betrokken medewerkers.


\subsection{Samenwerking met verenigingen waar armen het woord nemen}

Vragen in verband met vorming en sensibilisatie kunnen erg van elkaar
verschillen. Niet alle vragen sluiten even dicht aan bij de kerncompetenties
van een TAO. Enkel vorming en sensibilisatie over de missing link
en ervaringsdeskundigheid behoren tot die kerncompetenties.

Vragen in verband met vorming over armoede in het algemeen kunnen
ook tot de competentie behoren van verenigingen waar armen het woord
nemen, voor zover die verenigingen het zelf als één van hun opdrachten
zien om over dit onderwerp vorming te geven. In dat geval kunnen dergelijke
vormingsaanvragen naar zo een vereniging verwezen worden.

Ook sommige vragen voor advies met betrekking tot een bepaald thema
kunnen soms beter doorverwezen worden naar een vereniging waar armen
het woord nemen, voor zover het een thema betreft, waarrond door die
specifieke vereniging reeds onderzoek werd verricht.

Met het oog op een goede afstemming en samenwerking met verenigingen
waar armen het woord nemen is het noodzakelijk om blijvend oog te
hebben voor het verschil in methodiek tussen ervaringsdeskundigen
en die verenigingen.


\section{Het eerste TAO}

Op basis van het ideeëngoed van De Link over het Team voor Advies
en Ondersteuning werd een overleg opgestart met de provincie Vlaams-Brabant
met het oog op het realiseren van een TAO. Het voor dat territorium
bevoegde RISO werd door de provincie bij dit project betrokken.

Het allereerste Team voor Advies en Ondersteuning, dat hieruit ontstond
en gedurende een periode van anderhalf jaar werkzaam was, ging effectief
van start op 1 januari 2003 en had in een eerste fase voornamelijk
tot taak een interne adviesfunctie te vervullen. Dit wil zeggen een
adviesfunctie die zich richt op de diverse afdelingen van de provinciale
administratie. Het team werd ook betrokken bij vormingsinitiatieven
van de provincie, zoals bijvoorbeeld de vorming van baliepersoneel
van lokale openbare besturen, en bij concrete projecten van provinciale
diensten, waarin de participatie van de doelgroep een belangrijk aandachtspunt
is. Ook lokale besturen deden een beroep op het team, bijvoorbeeld
in functie van het ontwikkelen van een lokaal sociaal beleid.

De aard van het werk, namelijk beleidsadvisering, vraagt een groot
abstractieniveau vanwege de ervaringsdeskundige. In het licht hiervan
is het belangrijk dat men er zoveel mogelijk naar streeft om in het
takenpakket van de ervaringsdeskundige voldoende ruimte te laten voor
rechtstreeks contact met de doelgroep. Het systematisch inbouwen van
rechtstreekse contacten met de doelgroep in het takenpakket van zoveel
mogelijk ambtenaren kan een betere afstemming van het beleid op de
noden en verzuchtingen van die doelgroep bevorderen. De ervaringsdeskundige
kan hierin een belangrijke faciliterende rol spelen.

In het perspectief van de provinciale administratie kaderde het TAO
in het gehele armoedebeleid van de provincie. De participatie van
armen aan het provinciaal beleid is daarin reeds van bij het begin
(1998) een belangrijke beleidslijn. Zelfs bij het ontwikkelen van
die beleidslijn werd reeds rechtstreeks samengewerkt met de doelgroep.
Één van de belangrijkste signalen die de betrokkenen aan de provinciale
administratie meegaven was: tracht doorheen je acties respect voor
de doelgroep te laten spreken.

Dit kreeg zijn vertaling in twee concrete beleidslijnen. De eerste
beleidslijn kan men omschrijven als inclusieve beleidsvoering, wat
wil zeggen dat men bij om het even welke beleidsmaatregel zoveel mogelijk
moet rekening houden met de doelgroep. De tweede beleidslijn is het
bevorderen van rechtstreekse participatie door de doelgroep. Rekening
houden met de doelgroep kan maar echt goed lopen als men ook rechtstreeks
contact heeft met mensen uit die doelgroep.

De participatie van de doelgroep kreeg vorm via een dubbel spoor.
Enerzijds via het installeren van een advies- en participatieraad
bij de provincie, waardoor ook in het interne beleid en in de interne
processen een rechtstreekse confrontatie werd ingebouwd met personen
die zelf armoede hebben meegemaakt. Anderzijds via het in dienst nemen
van een Team voor Advies en Ondersteuning, bestaande uit een ervaringsdeskundige
en een opgeleide deskundige die in tandemverband samenwerkten.

Door op die manier zelf het eigen beleid heel sterk te verbinden met
ervaringsdeskundigheid, wilde de provinciale administratie een voorbeeldfunctie
vervullen ten aanzien van het werkveld en van lokale besturen. Pas
wanneer ze die functie zelf op een behoorlijke wijze vervulde, zou
ze ook stappen kunnen beginnen zetten in functie van het ter beschikking
stellen van de advies- en ondersteuningscapaciteit van het Team voor
Advies en Ondersteuning aan plaatselijke diensten en organisaties
uit de provincie, aan lokale besturen en aan ervaringsdeskundigen
die op een permanente basis worden ingeschakeld door diensten en instanties
uit de provincie.

\newpage


\part{\label{vorming-sensibilisering}Vorming en Sensibilisatie}

\newpage


\chapter{\label{inherente-opdracht}Inherente opdracht}


\section{Een uitgebreide vraag}

Aangezien het werken met ervaringsdeskundigen als antwoord op de missing
link een vernieuwende methodiek is binnen de armoedebestrijding, kreeg
De Link van bij de start hierrond veel vragen. Het aantal aanvragen
voor vorming en voordrachten in verband met ervaringsdeskundigheid,
maar ook over de armoedeproblematiek in het algemeen, benaderd vanuit
een emancipatorisch perspectief, is gestaag blijven toenemen.

Ingaan op al deze vragen vraagt veel tijd en energie. Maar tevens
is het zinvolle tijd en energie, omdat dit soort activiteiten bijdraagt
tot het scheppen van een bevorderende context voor de verspreiding
van het gedachtegoed inzake ervaringsdeskundigheid. Sensibilisatieactiviteiten
werken daarenboven stimulerend als het er voor organisaties op aan
komt om uiteindelijk ook zelf de stap te zetten en ervaringsdeskundigen
in de eigen organisatie een plaats te geven.

Om al deze redenen werd sensibilisatie ingeschreven als een volwaardige
en noodzakelijke bijkomende doelstelling van De Link. Organisatorisch
werden de sensibilisatieactiviteiten toegevoegd aan het geheel van
de coördinatietaken. Ze worden dus mede mogelijk gemaakt door de subsidiëring,
afkomstig van de Coördinerend Minister Armoede.

Meer concreet spitst de sensibilisatieactiviteit van De Link zich
toe op:

\begin{itemize}
\item de visie op armoede, de missing link en armoedebestrijding;
\item de inhoud van het begrip ervaringsdeskundigheid;
\item de functies van ervaringsdeskundige in armoede en sociale uitsluiting
in het werkveld;
\item de inhouden van de opleiding tot ervaringsdeskundige;
\item de tewerkstellingsmogelijkheden van ervaringsdeskundigen;
\item het maatschappelijk kader van de methodiek.
\end{itemize}
Door sensibilisatie te zien als een volwaardige opdracht voor De Link
kan er de nodige aandacht aan besteed worden en kan er met de nodige
zorg mee omgegaan worden, zowel ten aanzien van de ervaringsdeskundigen
als ten aanzien van de organisaties die een vormingsvraag stellen.
Waakzaamheid met betrekking tot de geboden kwaliteit is voor alle
betrokkenen erg betekenisvol. Zowel voor de ervaringsdeskundigen zelf
als voor de doelgroep die wordt bereikt door de vormings- en sensibilisatieactiviteiten,
werkt kwaliteitsvolle sensibilisatie als een bijkomende bekrachtiging
van de relevantie van het concept ervaringsdeskundigheid en de werkbaarheid
ervan in de praktijk.

Het sensibilisatie- en vormingswerk van De Link kan erg diverse concrete
invullingen krijgen en verloopt onder meer via deelname aan stuurgroepen
en studiedagen, via het het geven van voordrachten, via het verlenen
van medewerking aan de media en via het verzorgen van publicaties
in vaktijdschriften. Verder mag geenszins het sensibiliserend effect
onderschat worden dat bereikt wordt via contacten met beleidmakers,
via diverse vormen van extern overleg, via samenwerking met sociale
hogescholen en tenslotte uiteraard via de inschakeling van ervaringsdeskundigen
in het werkveld. Daarenboven is het opvallend dat ook op het internationaal
forum zich een sensibilisatiebehoefte op het vlak van de missing link
en ervaringsdeskundigheid manifesteert. Om hieraan enigszins tegemoet
te komen wordt onder meer sporadisch deelgenomen aan internationale
congressen.

Binnen het raam van zijn sensibilisatieopdracht heeft De Link tevens
een engagement opgenomen in een aantal samenwerkingsstructuren, waaronder:

\begin{itemize}
\item de stuurgroep in verband met tewerkstellingsmogelijkheden voor ervaringsdeskundigen
in armoede en sociale uitsluiting;
\item de stuurgroep van het steunpunt algemeen welzijnswerk in verband met
de toegankelijkheid van algemene welzijnsvoorzieningen voor armen
en etnisch culturele minderheden;
\item de stuurgroep voor het Jaarboek Armoede onder leiding van Prof. Vranken.
\end{itemize}
Om tegen de achtergrond van een massa aanvragen toch kwaliteit te
kunnen blijven garanderen ontwikkelde De Link een aantal beleidslijnen
in verband met haar sensibilisatieopdracht.


\section{Beleidslijnen}


\subsection{Prioritaire vragen}

Een aantal van de vormingsaanvragen wordt als prioritaire vragen aanzien.
Meer specifiek betreft het de volgende soort vragen:

\begin{enumerate}
\item Organisaties die investeren in De Link moeten hiervoor een return
kunnen krijgen en genieten daarom absolute voorrang. Het gaat dan
bijvoorbeeld concreet om scholen die deel uitmaken van de stuurgroep,
om praktijkplaatsen van cursisten, enzovoort.
\item Verder wordt voorrang gegeven aan aanvragen die specifiek betrekking
hebben op de thema's armoede, de missing link en ervaringsdeskundigheid
en aan alle aanvragen die kunnen kaderen binnen de opdracht van De
Link om het ideeëngoed van ervaringsdeskundigheid te promoten en te
verspreiden en daarrond sensibiliserend te werken.\\
Ook op aanvragen die de thematiek van armoede in zijn algemeenheid
willen behandeld zien, gaat De Link soms in. Maar ze genieten geen
prioriteit. Indien het voor De Link niet mogelijk blijkt om aan een
dergelijke vraag tegemoet te komen, kan de aanvrager immers desgewenst
ook terecht bij andere competente diensten of organisaties, zoals
verenigingen waar armen het woord nemen.\\
In het geval De Link de kans ziet om in te gaan op een sensibilisatievraag
betreffende de ruime armoedeproblematiek, zal ze erover waken om daarbij
zeker ook het concept missing link ter sprake te brengen en toe te
lichten. Het concept is immers wezenlijk in het geheel van de armoedeproblematiek.
\item Indien de aanvraag voornamelijk sensibilisatieaspecten betreft en
geen vormingscomponent bevat, wordt de voorkeur gegeven aan aanvragers
die een grote groep toehoorders kunnen samenbrengen.
\end{enumerate}

\subsection{Uitvoering}

\begin{enumerate}
\item Bij voorkeur gebeurt het geven van vorming en sensibilisatie in tandemverband.
\item Ook cursisten, ervaringsdeskundigen in opleiding dus, kunnen een actieve
rol spelen bij de vormings- en sensibilisatieactiviteiten van De Link
onder de vorm van het brengen van het eigen verhaal. Een deelname
van een cursist kadert in diens opleiding en kan eventueel gelden
als beroepspraktijk. De inhoud van wat cursisten te vertellen hebben
is hun eigen verhaal. Het is belangrijk dat ze hier voldoende klaar
mee zijn voor ze met hun verhaal naar buiten komen. Bovendien moeten
ze zich er ook van bewust zijn dat het brengen van hun verhaal gevolgen
kan hebben, in die zin dat ze geen greep kunnen blijven houden over
hoe de toehoorders met dit verhaal zullen omspringen. Ze moeten er
zich dus van bewust zijn dat ze niet zomaar eender waar om het even
wat van hun levensverhaal kunnen gaan vertellen. \\
Toch is het relevant dat cursisten tijdens hun opleiding de kans krijgen
om opdrachten inzake vorming en sensibilisatie uit te voeren. Niet
enkel zijn dit belangrijke oefenmomenten voor wat een inherent deel
zal uitmaken van hun takenpakket in het werkveld, cursisten krijgen
zo ook de kans om uit te zoeken wat hen daarbij het meest ligt: ofwel
strikt vanuit eigen ervaring een verhaal brengen, of eerder spreken
vanuit een verruimde ervaring.
\item Aan cursisten wordt nog niet de opdracht gegeven om het ideeëngoed
van ervaringsdeskundigheid en de missing link uit te diepen en toe
te lichten. Dit soort opdrachten wordt toevertrouwd aan een van de
medewerker van De Link.
\item De inhoud van wat De Link te vertellen heeft, komt in feite neer op
een teruggeven van materiaal dat komt van de mensen die leven in armoede.
Opgeleide deskundigen putten immers voor de inhoud van hun toespraken
uit de ervaring en het leven van deze mensen, meer specifiek de ervaringsdeskundigen
en de ervaringsdeskundigen in opleiding.
\end{enumerate}

\subsection{Deontologie}

De inhouden die in de vormings- en sensibilisatieactiviteiten worden
aangebracht, zijn bij voorkeur levensecht en ontleend aan concrete
en bestaande situaties. Dit stelt specifieke deontologische vereisten
inzake respect voor de betrokkenen.

Indien de inhouden ontleend worden aan het materiaal, afkomstig uit
de cursistengroepen, dan is het evident dat met absolute zekerheid
moet kunnen gewaarborgd worden dat niemand van de betrokkenen hierdoor
enige vorm van schade kan leiden. Geheimhouding van de identiteit
van alle betrokkenen is een vanzelfsprekende verplichting, maar er
dient ook over te worden gewaakt dat die identiteit op geen enkele
manier kan worden afgeleid uit de context van het verhaal.

Ook wanneer inhouden afkomstig zijn van de werkvloer gelden strikte
eisen inzake geheimhouding en respect ten aanzien van werkgevers en
stageplaatsen. Organisaties die ervaringsdeskundigen in dienst nemen
stellen zich kwetsbaar op. Ze kiezen ervoor dat deze ervaringsdeskundigen
binnen de organisatie onder meer de taak hebben om elk facet van de
werking kritisch te benaderen vanuit het perspectief van de arme.
Vanuit dit perspectief zullen ervaringsdeskundigen niet enkel zicht
krijgen op kwaliteiten, die in de organisatie aanwezig zijn, maar
ook op de zwakke plekken ervan en soms zelfs op een fout die men begaan
heeft. Het is de taak van de ervaringsdeskundige om intern, dit wil
zeggen binnenin de organisatie, kwaliteiten verder aan te moedigen
en te wijzen op de zwakheden. Naar buiten uit blijft een respectvolle
opstelling ten aanzien van de organisatie een absolute vereiste. Ook
bij het gebruik van concrete voorbeelden, afkomstig uit de werksfeer,
zal men er bij vormings- en sensibilisatieactiviteiten dus minutieus
over waken dat geheimhouding van de identiteit van de betrokken organisatie
en van personeelsleden en gebruikers in alle omstandigheden gewaarborgd
blijft.

Mits toestemming van de betrokken organisatie kan hierop eventueel
een uitzondering worden gemaakt, waar het zogenaamde voorbeeldige
praktijken betreft, die ook voor anderen inspirerend kunnen werken.
Contacten tussen organisaties en uitwisseling van ervaringen kunnen
immers bevorderlijk zijn voor de methodiek van het werken met ervaringsdeskundigen.
Maar organisaties moeten de kans blijven hebben om zich af te schermen
tegen het mogelijk gevaar dat ze op dit vlak overbevraagd worden,
waardoor misschien de kwaliteit van de eigen werking gehypothekeerd
kan worden.


\subsection{Financiering}

De Link hanteert als beleidslijn dat het in beginsel zijn prestaties
aanrekent aan de organisaties. Er kunnen echter motieven zijn om dit
beginsel in de praktijk soepel te hanteren. Dit is bijvoorbeeld het
geval bij zogenaamde returnopdrachten. Hieronder verstaat men sensibilisatieactiviteiten
voor organisaties, diensten en instellingen die op een of andere manier
hun medewerking verlenen aan de opleiding.

Omdat docenten en opgeleide deskundigen in feite hun materiaal ontlenen
aan de personen die in armoede leven, zoals hiervoor reeds werd toegelicht,
zou het niet correct zijn dat ze hiervoor een persoonlijke verdienste
zouden opstrijken en dus aan vorming en sensibilisatie zouden doen
als een vorm van persoonlijke bijverdienste. Docenten en medewerkers
van De Link doen dit soort activiteiten ofwel binnen hun diensturen,
ofwel als onbezoldigd vrijwilliger. Uiteraard krijgen de sprekers
door De Link hun onkosten vergoed volgens de beleidslijnen die De
Link inzake onkostenvergoedingen voor het geheel van zijn werking
hanteert. Indien de spreker een docent is die door De Link wordt betaald
op basis van gepresteerde uren, dan worden uren die worden gepresteerd
in het kader van een vormingsopdracht voor De Link op dezelfde wijze
betaald.

Voor cursisten gelden analoge richtlijnen. Vormings- en sensibilisatieprestaties
die door cursisten worden geleverd, kunnen gebeuren in het kader van
de uren beroepspraktijk.  Cursisten kunnen eveneens participeren aan
vormings- en sensibilisatieactiviteiten van De Link in het kader van
extra uren beroepspraktijk of als vorm van oefening buiten de uren
voorzien voor de opleiding. Ook cursisten krijgen van De Link hun
onkosten vergoed. De opbrengst van prestaties die door cursisten worden
geleverd worden door De Link in het cursistenfonds gestort, waardoor
ze rechtstreeks en volledig aangewend worden ten bate van alle cursisten
met het oog op het drukken van de directe en indirecte kosten, verbonden
aan de opleiding.


\section{Een specifieke benadering}

Ongeacht de concrete vorm van een bepaalde sensibilisatieactiviteit,
wordt steeds eenzelfde benadering als basisstramien gehanteerd. In
deze benadering staat heel centraal dat wie de sensibilisatieactiviteit
verzorgt, heel sterk vertrekt vanuit de eigen concrete ervaringen
om daarop de centrale inhouden te enten.


\subsection{Inhoud}

Een vormings- of sensibilisatieactiviteit moet steeds voldoende ruimte
bieden om grondig te kunnen ingaan op de missing link, aangezien dit
de basisverantwoording is voor de methodiek van ervaringsdeskundigheid.

Vaak bestaat een uiteenzetting uit volgende grote onderdelen:

\begin{itemize}
\item de realiteit van de missing link;
\item de vijf grote kloven tussen armen en niet-armen;
\item het maatschappelijk draagvlak voor een dergelijke visie op armoede;
\item de maatschappelijke behoefte aan ervaringsdeskundigheid;
\item de opleiding tot ervaringsdeskundige in armoede en sociale uitsluiting;
\item de functie van ervaringsdeskundige;
\item de tewerkstelling van ervaringsdeskundigen;
\item de maatschappelijke verantwoordelijkheid inzake armoedebestrijding.
\end{itemize}

\section{Werkwijze}

In de levensgeschiedenis van ervaringsdeskundigen, maar ook in hun
functioneren op de werkvloer hebben gevoelens een belangrijke plaats.
Ervaringsdeskundigen zijn sterk in het aanvoelen. Onder meer dank
zij deze kwaliteit kunnen zij hun rol van betekenisverlener gestalte
geven.

Gevoelens kunnen hanteren behoort dus tot de basisvaardigheden van
een ervaringsdeskundige. In een professionele omgeving, waarin de
ratio zo een dominante rol speelt, geeft dit wel eens aanleiding tot
onwennigheid bij de collega's van de ervaringsdeskundige. Het is een
benaderingswijze, waarmee ze niet vertrouwd zijn, en het wijst hen
op een kant van zichzelf, die ze weinig hebben geëxploreerd.

In overeenstemming met deze kwaliteit van ervaringsdeskundigen en
omdat dit een beter begrip van ervaringsdeskundigheid kan bevorderen,
wordt ook in de sensibilisatie- en vormingsactiviteiten een volwaardige
plaats toegekend aan gevoelens en ervaringen. Door dit te doen, wordt
een omgeving geschapen die de toegang tot concepten als missing link
en ervaringsdeskundigheid bevordert voor het publiek.

Het feit dat een mens ook een binnenkant met gevoelens heeft, kan
men als voordrachtgever bijvoorbeeld al laten aanvoelen door zich
bij de voorstelling niet te beperken tot zijn identiteit en zijn functie,
maar door ook iets mee te geven over hoe men zich voelt: {}``Ik heb
dit nu al zo vaak gedaan, en toch voel ik me nog altijd erg nerveus
als ik een vormingsmoment moet leiden.'' Indien gevoelens in het
gebeuren een natuurlijke plaats hebben zal het ook gemakkelijker zijn
om in het kader van het thema missing link te verduidelijken dat de
gekwetste binnenkant van personen die in armoede leven één van de
allerbelangrijkste redenen is voor het hardnekkig voortbestaan van
de armoedeproblematiek. Soms wordt dit geïllustreerd door het voorlezen
van een reeks gedichten, die ter gelegenheid van het vijfjarig bestaan
van De Cirkel werden gemaakt door Lut Goossens en Celine Luyten, en
die fragmenten belichten uit beider levensgeschiedenis. Na deze gedichten
wordt vaak een pauze ingelast, vooraf aangekondigd als een behoefte
van de tandem die de vormingsactiviteit begeleidt: {}``We zijn na
die gedichten altijd ontzettend moe.'' Maar de pauze kan ook voor
de toehoorders belangrijk zijn, om de beklijvende gedichten wat te
kunnen laten bezinken.

Een ander wezenlijk gegeven van ervaringsdeskundigheid is het feit
dat ervaringen erkend worden als een belangrijke bron van kennis,
en als een belangrijk aanknopingspunt voor inzichtelijke verdieping.
Ook dit kan als een inherente boodschap meegegeven worden door de
wijze waarop een sensibilisatie- of vormingsactiviteit wordt aangepakt.
Daarom wordt er door de medewerkers van De Link naar gestreefd om
de rode draad van de uiteenzetting op een erg persoonlijke manier
te brengen, sterk geïllustreerd met voorbeelden uit het eigen leven,
zowel op professioneel als op persoonlijk vlak. Deze persoonlijke
kleuring maakt het verhaal doorleefd. Het biedt het publiek ook meer
kansen om verbanden te leggen met eigen ervaringen, zodat de kans
verhoogt dat ze de aangeboden kennis en inzichten kunnen integreren.

\newpage


\chapter{\label{werkvormen}Belangrijkste werkvormen}


\section{Sensibilisatie en vorming}


\subsection{Ruime waaier aanvragers}

Vragen aan De Link om sensibilisatieactiviteiten te komen verzorgen
of een toespraak te geven zijn afkomstig van diverse sectoren. Daarin
is een zekere evolutie geweest. In het begin kon men op basis van
de aanvragen veronderstellen dat vooral hulpverleningsdiensten of
individuele hulpverleners geïnteresseerd waren in het gedachtegoed.
Nadien is de belangstelling veel verruimd, zodat er uit veel meer
verschillende sectoren vragen kwamen. Uit de sector onderwijs en vanuit
de OCMW's kwamen bijvoorbeeld aanvankelijk weinig vragen, maar na
verloop van tijd toonden deze sectoren zich heel geïnteresseerd in
de methodiek van ervaringsdeskundige. Ook uit de diverse tewerkstellingssectoren
die met armoede te maken hebben, komen veel vragen .

Vragen, afkomstig uit de onderwijswereld, vindt men bijzonder waardevol,
omdat ze een grote bijdrage kunnen leveren tot het verspreiden van
het gedachtegoed over het hele werkveld. Dit is zeker het geval, wanneer
het opleidingen betreft die uitzicht geven op een tewerkstelling in
sectoren die rechtstreeks te maken hebben met de armoedeproblematiek.
Hoe dichter de bereikte studenten bij de instap in het beroepsleven
staan, des te levendiger zal het ideeëngoed samen met hen het werkveld
binnen komen.


\subsection{Empowerment als belangrijke invalshoek}

Een belangrijke invalshoek bij de sensibilisatieactiviteiten is afkomstig
uit het ideeëngoed inzake empowerment. Deze invalshoek wordt aangebracht
vanuit de eigen geschiedenis, wat empowerment betreft, van wie de
sensibilisatieactiviteit verzorgt. Het betreft dan de eigen groei
in verband met inzichten in armoede en de betekenis van de eigen houding
en het eigen handelen daartegenover. Hierdoor illustreert het gebrachte
verhaal hoe een beter inzicht, juistere kennis en passende vaardigheden
mensen krachtiger maken, ongeacht of ze uit de kansarmoede afkomstig
zijn of niet. Door empowerment aan het eigen verhaal op te hangen
is het meteen mogelijk om duidelijk te maken dat dit noodzakelijkerwijs
ook betekent naar jezelf en je eigen handelen kijken.

De Link merkt zelfs dagelijks dat dit spoor van empowerment, zelfs
wanneer men het concept specifiek toespitst op de wijze waarop men
zich tot zijn eigen levensgeschiedenis verhoudt, niet enkel relevant
is voor wie een leven in armoede heeft gekend, voor de ervaringsdeskundige
dus, maar dat dit even relevant is voor de opgeleide deskundige die
met armen werkt of met een ervaringsdeskundige samenwerkt. Ook het
gedrag en de houding van wie niet in armoede heeft geleefd wordt mee
beïnvloed door zijn geschiedenis. En ook voor hem kan het inzicht
in hoe dit verleden ook nog in het heden werkzaam is, een bevrijdend
effect hebben.

Het spoor in verband met empowerment is noodzakelijk om in de sensibilisatie-
en vormingsactiviteiten ook het emancipatorisch gedachtegoed te kunnen
meegeven.

Vanuit deze inzichten inzake armoede heeft De Link aan professor Vranken
het voorstel gedaan om samen op zoek te gaan naar een mogelijke herformulering
van de definitie van armoede, zoals die in de jaarboeken over armoede
en sociale uitsluiting wordt gegeven en zoals die in het jaarboek
2003 reeds herzien was op voorstel van Tine Van Regenmortel.


\subsection{Internationalisering}

Het sensibilisatieluik bevat ook een afdeling internationalisering.
In de internationale context is het ideeëngoed in verband met armoede
en de aanpak van het probleem in Vlaanderen erg vooruitstrevend. Ook
het beleid kan vergelijkenderwijs als vooruitstrevend worden aangeduid.
Dit heeft ertoe geleid dat over de landsgrenzen en over de grenzen
van de Vlaamse Gemeenschap heen belangstelling gewekt is voor de methodiek
van ervaringsdeskundigheid. Men mag zelfs verwachten dat in de toekomst
het gewicht ervan steeds verder zal toenemen. Dit werd bijvoorbeeld
heel erg duidelijk tijdens het Europees Sociaal Forum, dat plaats
had in Firenze van 6 tot 10 november 2002. Het werd ook zichtbaar
in de dringende vraag aan De Link om ondersteuning te bieden bij de
voorbereidende werkzaamheden met het oog op het opstarten van een
analoge opleiding voor ervaringsdeskundigen in de Franstalige Gemeenschap
van België. Een dergelijke parallelle opleiding zou een belangrijke
stimulans kunnen zijn voor het inschakelen van ervaringsdeskundigen
in de beleidsdomeinen die onder de bevoegdheid vallen van de federale
overheid.

De Link gaat graag in op de uitdaging om bij te dragen tot een internationale
verspreiding van dit concept, maar uiteraard vraagt dit extra ruimte
en extra middelen, vooral omdat men er rekening mee moet houden dat
er heel wat moet geïnvesteerd worden in een correcte implementatie
van de methodiek van ervaringsdeskundigheid.


\subsection{Enkele vaststellingen}


\subsubsection{Inhoudelijke vaststellingen}

De belangrijkste inhoudelijke vaststellingen in verband met de sensibilisatieactiviteit
zijn de volgende:

\begin{itemize}
\item Als men in het verhaal begint met de missing link, dit uitgebreid
stoffeert met veel voorbeelden die dicht aansluiten bij de leefwereld
van de toehoorders en daarna veel aandacht besteedt aan de kloven,
dan zijn mensen mee met het concept ervaringsdeskundigheid. Men ziet
dit bijvoorbeeld concreet aan het feit dat er dan veel interesse getoond
wordt voor het boek \emph{Uit het huis uit het hart}.
\item Het gebrachte verhaal beklijft meer als ook ervaringsdeskundigen een
rol spelen in de sensibilisatie. Door de aanwezigheid en de inbreng
van de ervaringsdeskundigen ziet het publiek veel meer de functie
van ervaringsdeskundige, en zien ze ook dat ervaringsdeskundigen wel
degelijk veel kunnen betekenen.
\item Als opgeleide deskundige kan men de armoedeproblematiek en de missing
link wel toelichten en uitleggen, maar men kan ze de toehoorders nooit
laten aanvoelen, zoals een ervaringsdeskundige dat kan.
\end{itemize}

\subsubsection{Evoluties in de tijd}

Ten tijde van de ontwikkeling van het concept ervaringsdeskundigheid
in De Cirkel kon men zowel weerstanden tegen deze ideeën aantreffen
bij de zogenaamde alternatieve en progressieve bewegingen als bij
de klassieke diensten, organisaties en functies. Uitte de weerstand
zich in het ene geval vooral in de vorm van een zelfgenoegzame houding
in de zin van {}``ervaringsdeskundigen zijn een goede zaak, maar
wijzelf hebben er niets meer van te leren,'' dan uitte de weerstand
zich in het andere geval vooral in de vorm van een stekelig wantrouwen
tegenover de ervaringsdeskundigen, {}``die ons ondanks onze jarenlange
ervaring met de problematiek eens vlug gaan komen zeggen hoe we hem
in de toekomst moeten aanpakken.'' Naarmate er maatschappelijk meer
ruimte komt voor dit ideeëngoed, vermindert echter de weerstand. Een
belangrijk element is het gegeven dat het concept ervaringsdeskundigheid
nu begint op te duiken in beleidsteksten, zoals in decreten, actieplannen,
enzovoort. Dit maakt het concept voor veel meer mensen aanvaardbaar.

Het kijken naar armen in de samenleving is in een tijdspanne van anderhalf
decennium veel veranderd. Waar in het begin armen die vanuit hun eigen
ervaring informatie gaven over armoede als een curiosum werden benaderd:
{}``Is dat een toneelspeelster?'', wordt bij een aanvraag in verband
met sensibilisatie nu heel vaak uitdrukkelijk gevraagd dat er toch
zeker ook een ervaringsdeskundige zal mee komen.

De behoefte aan sensibilisatie inzake de missing link en ervaringsdeskundigheid
neemt sterk toe: meer mensen voelen zich door de beleidserkenning
die deze concepten beginnen te genieten, aangespoord om ook in de
eigen beroepspraktijk ruimte te maken voor deze ideeën, zodat de behoefte
aan informatie en aan kennis over hoe er concreet mee kan gewerkt
worden sterk toeneemt. Dit is één van de redenen van een sterk toegenomen
vraag naar informatie en vorming.


\subsubsection{Methodische vaststellingen}

Ook op methodisch vlak zijn enkele merkwaardige vaststellingen het
vermelden waard:

\begin{itemize}
\item Het feit dat men bij een sensibilisatieactiviteit vertelt vanuit zijn
eigen ervaringen en mislukkingen, creëert veel luisterbereidheid bij
de toehoorders.
\item Overal waar men komt blijken de gedichten, die destijds door Lut Goossens
en Celine Luyten werden gemaakt ter gelegenheid van de viering van
5 jaar De Cirkel, in staat ogen te doen open gaan. Na enige tijd is
men beginnen werken aan een vervolg op deze gedichten, dat zich moet
toespitsen op de vraag {}``waar staan we nu?'' Hierdoor kunnen de
effecten van groei- en veranderingsprocessen zichtbaar gemaakt worden,
maar ook de blijvende band met de werkelijkheid van armoede, die zich
op heel uiteenlopende manieren manifesteert.
\end{itemize}
Methodisch gezien wordt er dus erg ervaringsgericht te werk gegaan,
ook in de sensibilisatie. Dit ervaringsgerichte als methodisch concept
heeft inhoudelijke consequenties. Het impliceert bijvoorbeeld dat
men niet enkel mag terugvallen op de eigen ervaringen, maar dat men
ook steeds moet trachten te zoeken naar voorbeelden uit de leefwereld
van de toehoorders. Dit beginsel wordt daarenboven niet enkel in een
sensibilisatiecontext toegepast. Het geldt ook onverminderd in de
context van het beleidswerk. Bij een vergadering met het onderwijsbeleid
zal men dus op zoek trachten te gaan naar concrete voorbeelden uit
de onderwijspraktijk.


\section{Beleidswerk}

Ook beleidswerk wordt gezien als een onderdeel van het sensibilisatiewerk.
Van daaruit heeft De Link bijvoorbeeld destijds zijn actieve medewerking
verleend aan de voorbereiding van het decreet betreffende de armoedebestrijding
en de uitvoeringsbesluiten ervan.


\subsection{NAPincl}

In het beleidswerk in verband met armoede zijn de NAPincl's (Nationale
ActiePlannen Sociale Insluiting) erg belangrijk. 

Op de Europese Raad van Nice in december 2000 stelden de Europese
lidstaten doelstellingen vast voor de bestrijding van armoede en sociale
uitsluiting. Elk land werd in het kader hiervan gevraagd om een Nationaal
Actieplan Armoede en Sociale Uitsluiting - later sociale inclusie
genaamd - op te stellen voor de periode 2001-2003 (NAPincl). Ook België
voldeed hieraan en stelde in samenwerking met de gemeenschappen en
gewesten een NAPincl op. Een eerste plan bestreek de periode 2001-2003.
Het tweede plan de periode van 2003 tot 2005.

In functie van het bijsturen van het armoedebeleid is het dus erg
belangrijk om vernieuwende ideeën en praktijken in deze actieplannen
te introduceren en een verhoogde aandacht vanuit de kant van het overheidsbeleid
voor ervaringsdeskundigheid te bevorderen. In deze actieplannen erkent
het beleid overigens dat voor een efficiëntere en humanere armoedebestrijding
ervaringsdeskundigen onontbeerlijk zijn als brugfiguren in alle sectoren
waarmee armen dagelijks geconfronteerd worden. Armen die via een opleiding
deskundig gemaakt worden in hun armoede-ervaring worden door de overheid
dus erkend als een onmisbare schakel in een emancipatorisch armoedebeleid.


\subsection{Vaststellingen}

Enkele opvallende zaken in verband met beleidswerk:

\begin{itemize}
\item Het beleid inzake armoede kenmerkt zich door een toenemende bereidheid
tot dialoog. Wat de activiteiten van De Link betreft uit die bereidheid
zich concreet in een toegenomen ondersteuning van de maatschappelijke
opdracht van deze organisatie op het vlak van armoedebestrijding.
Daarenboven doen overheidsinstanties in toenemende mate een beroep
op de deskundigheid van De Link, onder meer door de organisatie te
betrekken bij het opmaken van beleidsteksten.
\item De vooraanstaande rol van België op internationaal vlak blijft bestaan.
\item Wat soms nog aanleiding kan geven tot moeilijkheden, is wanneer het
beleid directief te werk gaat en bepaalde beleidskeuzes, zoals bijvoorbeeld
de inschakeling van ervaringsdeskundigen, oplegt aan het werkveld.
Al betreft het dan misschien een belangrijke kwaliteitsverbetering
op het gebied van de aanpak van de armoedeproblematiek, dan kan het
effect ervan in de praktijk toch niet het gewenste resultaat opleveren,
als blijkt dat het werkveld nog onvoldoende inhoudelijk bijgeschoold
is om in staat te zijn de vernieuwingen op een kwaliteitsvolle manier
te implementeren.
\end{itemize}
\newpage

\appendix


\part{Bijlagen}

\newpage


\chapter{\label{cursistenfolder}Voorstelling van het handboekproject}

Toen binnen De Link het project in verband met dit handboek werd opgestart,
werden cursisten hierover ingelicht door middel van een folder. Niet
enkel konden cursisten hierdoor op de hoogte gesteld worden van dit
specifiek deelproject binnen De Link, de folder was tevens een gelegenheid
om de medewerker, die voor deze opdracht was aangetrokken, bij de
cursisten te introduceren.

Cursisten moesten hoe dan ook geïnformeerd worden, aangezien het voor
zich spreekt dat deze medewerker in functie van het handboek sporadisch
aanwezig moest zijn in de lessen. En opdat deze aanwezigheid geen
bedreiging zou vormen voor de veiligheid van de cursisten was het
dus noodzakelijk dat ze  goed geïnformeerd waren en heel goed het
opzet van het handboek begrepen. Het moest bijvoorbeeld voor hen duidelijk
zijn, dat zij als persoon op geen enkele wijze in het handboek zouden
figureren.

Anderzijds moest het voor hen ook zichtbaar gemaakt worden dat het
perspectief van cursisten een noodzakelijk en relevant perspectief
is, als het de bedoeling is in het handboek de ervaringskennis neer
te schrijven die met de opleiding wordt verworven. De ervaringen van
cursisten zijn dan immers een wezenlijke component om het plaatje
volledig te maken.

Om in dit verband een concrete inbreng te stimuleren, werden cursisten
heel erg aangemoedigd om iets op papier te zetten over wat volgens
hun persoonlijke mening belangrijk was, en dus zeker niet in het handboek
mocht ontbreken. Reacties op deze uitnodiging waren schaars. Een uitnodiging
in een geschreven vorm is waarschijnlijk iets te onpersoonlijk. Toch
hebben meerdere cursisten op uiteenlopende momenten kenbaar gemaakt
dat ze in termen van inzichten en ervaringen een bijdrage tot het
handboek wilden leveren. En in een aantal gevallen zijn deze inzichten
en ervaringen ook onder woorden gebracht, zodat ze in dit handboek
een plaats hebben kunnen krijgen.

\newpage

\hspace{-6mm} \textbf{\Large De LINK maakt een BOEK}{\Large \par}

\begin{center}\textbf{\Large over de}\end{center}{\Large \par}

\hspace{-6mm} \textbf{\Large OPLEIDING tot ERVARINGSDESKUNDIGE}{\Large \par}

\begin{flushright}\textbf{\Large in de ARMOEDE en SOCIALE UITSLUITING}\end{flushright}{\Large \par}

\bigskip \hrule \bigskip 


\subsection*{Waarom maakt De LINK daarover een boek? }

Omdat De LINK alle kennis die belangrijk en nodig is om een dergelijke
opleiding te kunnen organiseren wil bijhouden, zodat ze zeker nooit
verloren gaat.


\subsection*{Wat zal er dan precies allemaal in dat boek staan? }

Het boek zal gaan over het belang van het inschakelen van ervaringsdeskundigen
in alle sectoren van de samenleving waarmee armen geconfronteerd worden.
Het zal ook gaan over waar het geld vandaan moet komen om een dergelijke
opleiding te kunnen organiseren, over het belang van een ondersteuningsbeurs
en over nog zoveel andere voorwaarden die moeten vervuld zijn om een
dergelijk initiatief te kunnen laten slagen. Maar het zal ook gaan
over alle aspecten van de opleiding zelf: over de selectie van de
cursisten, over het basisjaar, over de inhoud van de vakken in de
opleiding, over de stages, maar ook over de manier van begeleiden,
over de manier van lesgeven, enzovoort.

Kortom, het boek zal het hebben over alle mogelijke zaken die bij
zo een opleiding komen kijken. 


\subsection*{Wie kan aan zo een boek iets hebben? }

Heel veel verschillende mensen kunnen aan dit boek iets hebben: 

\begin{itemize}
\item Sponsors en de overheid, die de opleiding financieren, zullen daardoor
heel precies weten waaraan hun geld besteed wordt.
\item Begeleiders en docenten zullen een duidelijk beeld hebben van heel
de opleiding en van wat precies van hun vak of van hun rol als begeleider
verwacht wordt.
\item Stageplaatsen en tewerkstellingsplaatsen zullen heel goed op de hoogte
kunnen zijn van de specifieke taak en de eigen kwaliteiten van een
opgeleide ervaringsdeskundige.
\item Kandidaat-cursisten zullen zich een duidelijk beeld kunnen vormen
van wat de opleiding tot ervaringsdeskundige in de armoede inhoudt
en wat hen allemaal te wachten staat.
\item Een initiatief dat eenzelfde opleiding zou willen starten in een ander
land zal niet meer alles zelf moeten uitzoeken, maar zal gebruik kunnen
maken van de kennis die door De LINK werd verworven.
\end{itemize}

\subsection*{Wat hebben wij, cursisten, met dat boek te maken? }

In een boek over de opleiding tot ervaringsdeskundige in de armoede
heeft ook het perspectief van de cursist een belangrijke plaats.


\subsection*{Wat wil dat concreet zeggen? }

Als het boek echt alle kanten van de opleiding wil laten kennen, dan
is het belangrijk dat daarin de visie beschreven staat van de initiatiefnemers
van dit opleidingsproject.

Dan moet in dit boek zeker ook alle kennis opgenomen worden van begeleiders
en docenten, die er iedere dag opnieuw voor zorgen dat de opleiding
heel concreet wordt waargemaakt.

Maar ook hoe de \textbf{\emph{\noun{cursisten zelf}}} deze opleiding
ervaren en beleven is een essentieel onderdeel.


\subsection*{Klinkt mooi. Maar wat wil je nu praktisch?}

Jij als cursist kan zelf een of meer korte teksten (een halve pagina,
bijvoorbeeld) schrijven over iets wat je in de opleiding of tijdens
de stage hebt meegemaakt of hebt ervaren en wat ook voor anderen van
belang kan zijn om te weten of om over na te denken.

Het kan iets zijn waar je zelf heel veel aan gehad hebt, of waarvoor
je hard hebt moeten doorbijten. Het kan gaan over dat moment waarop
je plots iets heel belangrijks begreep, of over de moeite die het
kostte om je aandacht bij de les te houden wanneer je hoofd al vol
zat met de problemen thuis. Het kan te maken hebben met iets concreets
uit de groepsbegeleiding, of uit een specifiek vak, met een examen
of met een individueel begeleidingsgesprek. Het kan gaan over een
concreet feit, en ook over je eigen gedachten en gevoelens naar aanleiding
van dit feit.

Kortom, alles is goed zolang het gaat 

\begin{itemize}
\item over iets concreets;
\item dat te maken heeft met de opleiding;
\item en dat volgens jou belangrijk is.
\end{itemize}

\subsection*{Wanneer moet dit klaar zijn? }

Het boek moet zeker klaar zijn wanneer de groepen, die in februari
2001 hun opleiding zijn gestart, afstuderen. Er is dus nog wel wat
tijd. Maar je kan nu ook al teksten schrijven over de onderdelen van
de opleiding die je al achter de rug hebt. Misschien heb je tijdens
de vakantie wel eens een moment de tijd. Of misschien mis je tijdens
die periode soms de andere cursisten uit de groep en is het dan, terwijl
je iets aan het opschrijven bent, voor even net alsof je nog midden
in het schooljaar zit.

Misschien hoef je ook niet echt iets nieuws neer te schrijven, maar
vindt je sommige passages uit je dagboek perfect geschikt voor een
boek over de opleiding.


\subsection*{Loop je niet wat te snel van stapel?\protect \\
Als ik iets schrijf, dan staat het vol fouten.}

Dan ben je in uitstekend gezelschap! Einstein, de slimste mens die
er ooit geleefd heeft, schreef zoveel fouten dat zijn teksten bijna
onleesbaar waren. Telkens moest er iemand ze nalezen en alle fouten
verbeteren vooraleer zijn teksten konden verspreid worden. Ook voor
De LINK moet het mogelijk zijn er garant voor te staan dat de schrijffouten
in je tekst verbeterd worden.


\subsection*{Zal mijn naam vermeld staan onder de teksten\protect \\
die ik voor het boek schrijf? }

In het boek zelf wordt niet onder ieder tekstdeeltje de naam van de
schrijver vermeld. Wel worden op de binnenzijde van de voorkaft alle
namen vermeld van de personen die hebben meegewerkt aan het schrijven
van het boek.


\subsection*{Krijgen we extra punten voor het examen\protect \\
indien we meewerken aan het boek? }

Helemaal niet. Je werkt volledig vrijwillig mee. Een bijdrage leveren
bezorgt je geen extra punten. Niet meewerken kost je ook geen punten.


\subsection*{Ik wil wel iets schrijven.\protect \\
Maar hoe weet ik of het wel goed is? }

Dit is een terechte bekommernis. Als je iets geschreven hebt, mag
je het altijd eens voorleggen aan je procesbegeleiders of aan een
docent of een andere medewerker van De LINK. Je mag ook altijd mijn
mening vragen.


\subsection*{Wie ben je dan wel? Ken ik je misschien? }

Ik heet Frans Spiesschaert.

Omdat De LINK me gevraagd heeft hen te helpen bij het schrijven van
dat boek, noemt Céline me {}``Onze Schrijver.''

Omdat De LINK zelf over de opleiding al heel wat teksten heeft geschreven,
die uiteraard ook hun plaats moeten krijgen in het boek, noemt Toon
me plagend {}``Onze Afschrijver.''

Omdat ik vroeger vooral over kinderrechten en jeugdbescherming onderzoek
heb gedaan aan de universiteit noemt Lut mij {}``Onze Onderzoeker.''

\newpage


\chapter{\label{afwezigheden}Afspraken in verband met afwezigheden}

Bij het begin van een nieuwe opleiding worden deze regels in verband
met afwezigheden aan de cursisten overhandigd. Zij blijven gedurende
de hele opleiding geldig.


\section{Uitgangspunten}

Het is de bedoeling dat alle cursisten steeds aanwezig zijn in de
lessen. Dat is belangrijk voor ieders leerproces, en voor het proces
in de groep!

Bovendien zijn deze aanwezigheden ook van belang om deel te kunnen
nemen aan de examenmomenten.

Het examenreglement van het volwassenenonderwijs hanteert hier volgende
principes:

\begin{itemize}
\item Om deel te kunnen nemen aan de toetsen of het examen van een eenheid
(in dit geval het basisjaar) dient men minstens 3/4 van de totale
tijd aanwezig geweest te zijn. Omwille van medische redenen of werkomstandigheden
kunnen uitzonderingen op deze regel worden toegestaan. Dit wordt steeds
op een klassenraad besproken. In zulke situaties kan een extra vervangende
taak worden opgegeven.
\item Bij meer dan 10\% ongewettigde afwezigheid vervalt de deelname aan
de toetsen of het examen.
\end{itemize}

\section{Aanwezigheidslijst}

Bij de aanvang van elk dagdeel wordt een aanwezigheidslijst doorgegeven
die door elke aanwezige cursist gehandtekend wordt.

Deze aanwezigheidslijsten zijn trouwens ook van belang voor de bijbetaling
door de VDAB voor diegenen die werkloos zijn of een leefloon trekken.


\section{Afwezigheden}

Natuurlijk zijn er omstandigheden die maken dat je soms toch eens
afwezig moet zijn. Onderstaande regels zijn dan van kracht:

\begin{itemize}
\item Indien je \emph{op voorhand weet} dat je de volgende lesdag afwezig
zult zijn, verwittig dan iemand van de procesbegeleiders.
\item Indien je op een lesdag \emph{onverwachts} niet kan komen, verwittig
dan 's morgens (of alleszins zo snel mogelijk). Dit kan via het secretariaat
van de school, via de lokale opleidingscoördinator of via het GSM-toestel
van een procesbegeleider.
\item Als je \emph{in de loop van de dag} zelf ziek wordt, zeg je dit tegen
een procesbegeleider.
\item Afwezigheden moeten altijd schriftelijk gewettigd worden (anders ben
je onwettig afwezig). Op de eerste lesdag dat je terug aanwezig bent,
breng je een bewijsje mee (dit kan zijn: een ziektebriefje van de
dokter voor jouzelf of een van de kinderen, een attestje van de dienst
waar je naartoe moest, een werkattest van de werkgever, een persoonlijk
geschreven nota, enzovoort). Je geeft dit attest af aan een procesbegeleider.
\item Als je voor langere tijd ziek of afwezig bent, moet je een attest
of bewijsje opsturen (of laten afgeven). Binnen de 14 dagen volgend
op de eerste dag van je afwezigheid bezorg je dit attest aan de lokale
opleidingscoördinator op het adres van de school.
\item Alle afwezigheden waarvoor op het examenmoment geen wettigingen afgegeven
zijn, zullen beschouwd worden als onwettig.
\end{itemize}
\newpage


\chapter{\label{huishoudelijk-reglement}Huishoudelijk reglement}


\section{Situering}

De opleiding tot Ervaringsdeskundige in armoede en sociale uitsluiting
situeert zich in het Volwassenenonderwijs en geeft na 8 semesters
recht op een wettelijk erkend diploma - certificaat {}``Ervaringsdeskundige
in de armoede en sociale uitsluiting,'' Hoger Secundair Technisch
Onderwijs met beperkt leerplan (B2). Na deze opleiding kan je een
aanvullende opleiding {}``algemene vorming'' volgen gedurende zes
semesters één dag per week, waardoor je het A2 diploma verwerft en
toegelaten wordt tot A1-opleidingen.

Vzw De Link werkt voor de organisatie van deze opleiding samen met
centra voor volwassenenonderwijs.

Deze opleiding is bedoeld voor mensen die ervaring hebben met armoede
en uitsluiting in talrijke aspecten van het leven en die bereid zijn
deze ervaring te verwerken en als krachtbron te gebruiken binnen de
armoedebestrijding. Je krijgt in de opleiding lesvakken, en je loopt
ook stage (= praktijk).

De opleiding sluit aan bij je praktijkervaringen: inzichten en vaardigheden
worden aangeleerd in functie van de praktijk en de praktijkbegeleiding
heeft een ondersteunend en begeleidend karakter.

Opgeleide ervaringsdeskundigen in armoede en sociale uitsluiting zijn
mensen die armoede aan den lijve ondervonden hebben, die deze ervaring
verwerkt en verruimd hebben naar een bredere armoede-ervaring en die
via een opleiding houdingen, vaardigheden en methoden kregen aangereikt
om de verruimde armoede-ervaring deskundig aan te wenden in alle sectoren
van de armoedebestrijding.


\section{Toelating tot de opleiding}

Om de selectie van cursisten zo gericht mogelijk te laten verlopen
en om duidelijk te maken voor wie de opleiding bedoeld is, heeft De
Link een omschrijving gemaakt van wat verstaan wordt onder mensen
met een ervaring van diepe armoede en sociale uitsluiting.

Het begrip armoede wordt hier ruimer opgevat dan financiële armoede.
Armoede wordt gezien als een netwerk van sociale uitsluitingen dat
zich uitstrekt op meerdere gebieden van het leven van de armen. Omwille
van dit netwerk van uitsluiting en omdat dit netwerk een maatschappelijk
gegeven is (de positie van de arme in de maatschappij wordt door de
samenleving bepaald, niet door de arme zelf), zijn de armen niet in
staat de kloof die hen scheidt van de rest van de samenleving op eigen
kracht te overbruggen. Aan de hand van de volgende vijf elementen
wordt aangegeven wat kenmerkend is aan mensen in armoede en welke
basis kansarmoede legt in mensen.


\subsection{Gekwetste binnenkant}

Kansarme mensen gaan vaak (nog steeds) gebukt onder de pijn die het
gevolg is van het feit dat -vaak reeds van in de vroege jeugd- de
band met het natuurlijk milieu is doorgeknipt. Of wat we nog merken
bij generatiearmen is de verwerping binnen het gezin, of tenslotte
dat het gezin wel een geheel vormde, maar verder totaal geïsoleerd
leefde. Dit alles laat zijn sporen na. Het maakt dat armen een verleden
met zich meesleuren van zoveel onverwerkt verdriet dat het hun functioneren
belemmert. Ze leiden een leven vanuit een zeer sterk minderwaardigheidsgevoel.
Ze weten zich niet aanvaard en leven in schaamte, met schuldgevoelens,
gevoelens van vernedering. Hierdoor zijn de armen zeer wantrouwig.

Het feit dat de arme zoveel heeft meegemaakt dat hij met teveel pijn
rondloopt, maakt dat hij of zij niet adequaat weet te reageren op
dingen die zich aandienen. Ze leiden een leven in chaos omdat het
voor hen moeilijk is om een onderscheid te maken in belangrijkheid
van dingen die zich aandienen. Dit komt vooral ook omdat ze geen greep
hebben op hun leven. De autonomie wordt hen ontnomen door een buitenwereld
die reageert met duizend en één interventies, waartoe de arme zich
steeds weer te verhouden heeft. Daardoor komt alles wat van buitenaf
komt als bedreigend over.

Deze chaos uit zich ook in het feit dat mensen vaak hun verhaal niet
gestructureerd kunnen vertellen. Ook de feiten uit hun verleden vormen
één massa gegevenheden waarin voor hen geen overzicht te houden valt.


\subsection{Tekort aan vaardigheden}

Door het verleden dat kansarme mensen geleid hebben, vaak buiten de
context van een gezin, hebben ze een tekort aan vaardigheden op verschillende
vlakken. Eén van de belangrijke redenen hiervoor is het ontbreken
van voorbeelden (de voorbeeldfunctie op vlak van huishouden, op vlak
van opvoeden, ...). Maar een veel fundamentelere oorzaak is gelegen
in het gebrek aan hechting aan belangrijke figuren, wat maakt dat
er niet kan geleerd worden. Om goed te kunnen leren is er een existentiële
band nodig van het kind ten aanzien van zijn opvoeder. Binnen het
gezin is er altijd sprake van zo'n band, maar in een context van plaatsing
is dit niet evident (zie ook de theorieën van Nagy en Ghesquière).

Op latere leeftijd wordt het leren vooral bemoeilijkt doordat de pijn
uit het verleden als het ware te dicht op hun vel plakt. Ze blijven
met zo'n onbevredigd basisverlangen zitten dat er geen ruimte meer
is om te leren, om nieuwe informatie op te pikken.

Dit tekort aan vaardigheden uit zich zowel in meer praktische zaken
als huishouden of gezinsadministratie, als op emotioneel vlak: communicatief,
op vlak van relatie, in de opvoeding van de kinderen. Zo is één van
de vaardigheden die arme mensen nogal eens missen dat ze niet goed
weten hoe ze accuraat moeten omgaan met de ziektes van hun kinderen,
omdat ze soms zelfs vrij banale ziektes als griep niet herkennen.
Vanuit hun extreme bekommernis dat er niets mag mislopen met hun kinderen,
zullen ze daarom veel vlugger naar de dienst spoedgevallen van het
ziekenhuis gaan in plaats van een huisarts te contacteren.

Voor zichzelf gaan mensen niet of pas veel te laat naar een geneesheer.
Ze kunnen het niet opbrengen om het weinige geld dat ze hebben daaraan
te besteden, vanuit het gevoel dat ze niet belangrijk zijn, dat ze
het niet waard zijn.


\subsection{Tekort aan kennis van de samenleving en kanalen}

Naast het gebrek aan vaardigheden, hebben arme mensen vaak ook een
tekort aan kennis van de maatschappij en haar instituties. Hoewel
het lijkt dat kansarmen zeer goed hun weg kennen in de wereld van
de hulpverlening, hebben ze vaak weinig weet van hoe de samenleving
functioneert. Voor een aantal mensen dat de opleiding wil beginnen
is het bvb. niet evident om gebruik te maken van het openbaar vervoer.
Ze weten dikwijls niet hoe ze in regel moeten blijven met kinderbijslag
en mutualiteit. Bovendien is de regelgeving opgesteld vanuit en voor
het modale (gezins)systeem, wat maakt dat zij voor allerlei rechten
uit de boot vallen.


\subsection{Uiterlijke kenmerken}

Armoede uit zich natuurlijk het duidelijkst in een aantal uiterlijke
kenmerken. De meeste cursisten die aan de opleiding beginnen hebben
niet alleen een verleden van armoede en sociale uitsluiting. Ook vandaag
zijn ze nog arm. Ze leven van een leefloon of een vervangingsinkomen,
zijn slecht gehuisvest en vaak hebben ze schulden. Bovendien hebben
ze contact met een of meerdere hulpverleningsinstanties en hebben
ze ook vroeger veel contact gehad met diensten. Het merendeel heeft
geen of slechts een zeer laag diploma en/of een diploma van het buitengewoon
onderwijs.


\subsection{Positieve krachten}

Genoeg over de negatieve kenmerken van kansarmen. Een jeugd in armoede
en uitsluiting resulteert ook in een aantal positieve elementen.

Opmerkelijk is de kracht van de arme. De ongelooflijke motivatie en
draagkracht die arme mensen hebben om hun eigen situatie te verbeteren.
Dit klinkt misschien ongeloofwaardig voor de machteloze hulpverlener,
maar is wel een feit. Het ongeloof duidt vooral aan dat de hulpverlening
armen niet bereikt op een manier waarvan zijzelf het gevoel hebben
dat ze er beter van zullen worden. Maar arme mensen willen zeer veel
doen om een ander perspectief te creëren voor henzelf en hun kinderen
en om armoede uit de wereld te helpen.

Arme mensen zijn ook zeer solidair, halen familieleden en vrienden
in huis terwijl er al te weinig plaats was. Andere mensen met problemen
zijn altijd welkom, ook als de arme op dat moment zelf niet de middelen
heeft om de eindjes aan elkaar te knopen, want die andere mens, die
moet geholpen worden.

Tot slot, wat opvalt bij mensen in armoede is het gevoel voor humor.
Het klinkt misschien cynisch en alleszins paradoxaal, maar armen kunnen
heel goed lachen (en feesten).

Het spreekt voor zich dat niet al deze kenmerken in even sterke mate
aanwezig zijn bij alle armen. Bovendien zijn niet alle opgesomde eigenschappen
even zichtbaar of bevraagbaar. Nochtans vormen deze elementen een
goede leidraad bij de selectie van cursisten. Ze helpen om een beeld
te krijgen van de armoederealiteit waarin de kandidaat-cursisten zijn
opgegroeid, zodat die mensen er kunnen uitgepikt worden die daadwerkelijk
in diepe armoede geleefd hebben en (gelet ook op het bovenstaande)
nog steeds leven.


\section{De opleiding tot ervaringsdeskundige}


\subsection{Basisjaar}

Dit is een eerste fase van 1 jaar. Hier kom je 2 dagen per week naar
de opleiding en wordt er vooral gewerkt rond je eigen levensgeschiedenis.
Het is de bedoeling dat het proces van de verwerking van je eigen
pijnlijke levenservaring in gang wordt gezet. Je hebt dan de tijd
om inzicht te krijgen in je eigen levensgeschiedenis en je kan bij
jezelf ontdekken of je hiermee wil of kan werken in de volgende jaren.


\subsection{Voorwaarden om toegelaten te worden tot de opvolgingsjaren}

Om toegelaten te worden tot de opvolgingsjaren moet je slagen in de
eindtermen voor het basisjaar.

Deze zijn de volgende:

\begin{enumerate}
\item Je moet genoeg ervaring met generatiearmoede, kansarmoede en/of uitsluiting
hebben om er later ervaringsgericht mee te kunnen werken.
\item Je moet een begin gemaakt hebben met het omgaan met de eigen pijn
en verdriet.
\item Je bent getraind in luistervaardigheden.
\item Je bent voldoende gegroeid in het omgaan met {}``tijd.''
\item Je kan een zoekende, niet-veroordelende houding aannemen.
\item Je kan respect opbrengen voor medecursisten en procesbegeleiders.
\end{enumerate}
Een respectvolle, open zoekende houding blijft overigens belangrijk
doorheen heel de opleiding.


\subsection{Opvolgingsjaren}

De opvolgingsjaren beogen vorming en opleiding voor ervaringsdeskundigen
op drie niveaus:

\begin{enumerate}
\item bijbrengen van inzichten en kennis
\item aanleren van vaardigheden
\item persoonsvorming
\end{enumerate}
Het deelnemen aan de opleiding houdt in dat je heel wat inbreng doet
vanuit je eigen levensgeschiedenis en vanuit je indrukken en ervaringen
op je praktijkplaats. Je moet ook bereid zijn je eigen persoon en
handelen voortdurend kritisch te bevragen.

Gedurende de hele opleiding heb je recht op individuele ondersteuning
en supervisie.


\subsection{Tewerkstelling}

Ervaringsdeskundigen in armoede en sociale uitsluiting kunnen tewerkgesteld
worden in alle sectoren waar armen mee te maken krijgen. Je taak zal
liggen in het aantonen van waar de armoede zich bevindt. Dit zal gebeuren
door begeleidingswerk van armen, maar ook door feedback, raad en vorming
te geven aan geschoolde hulpverleners of andere opgeleide personen.


\section{Opleidingsprofiel}


\subsection{Uitgangspunten}

De opleiding wordt lineair georganiseerd. Dit betekent dat je geslaagd
moet zijn voor het leerjaar waarvan je de lessen gevolgd hebt, vooraleer
je mag overgaan naar het volgende leerjaar.


\subsection{\label{opleidingsprogramma-ervaringsdeskundige}Programma}

\begin{tabular}{crc}
\hline 
\multicolumn{3}{c}{\textbf{Opleiding Ervaringsdeskundige in de armoede en sociale uitsluiting}}\tabularnewline
\hline
\hline 
\multicolumn{3}{c}{\textbf{Leerjaar 1 - Semester 1}}\tabularnewline
\hline
\multicolumn{1}{l}{Levensverhalen}&
120 u&
\tabularnewline
\multicolumn{1}{l}{Communicatieve basisvaardigheden}&
40 u&
\tabularnewline
\multicolumn{1}{l}{Taal en expressie}&
60 u&
220 u\tabularnewline
\hline 
\multicolumn{3}{c}{\textbf{Leerjaar 1 - Semester 2}}\tabularnewline
\hline
\multicolumn{1}{l}{Levensverhalen}&
120 u&
\tabularnewline
\multicolumn{1}{l}{Communicatieve basisvaardigheden}&
40 u&
\tabularnewline
\multicolumn{1}{l}{Taal en expressie}&
60 u&
220 u\tabularnewline
\hline 
\multicolumn{3}{c}{\textbf{Leerjaar 2 - Semester 1}}\tabularnewline
\hline
\multicolumn{1}{l}{Pedagogische processen en vraagstukken}&
60 u&
\tabularnewline
\multicolumn{1}{l}{Maatschappijleer en armoede}&
60 u&
\tabularnewline
\multicolumn{1}{l}{Communicatieve vaardigheden en training}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
260 u\tabularnewline
\hline 
\multicolumn{3}{c}{\textbf{Leerjaar 2 - Semester 2}}\tabularnewline
\hline
\multicolumn{1}{l}{Psychologische processen en vraagstukken}&
60 u&
\tabularnewline
\multicolumn{1}{l}{Rechtsvraagstukken}&
60 u&
\tabularnewline
\multicolumn{1}{l}{Communicatieve vaardigheden en training}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
80 u&
340 u\tabularnewline
\hline 
\multicolumn{3}{c}{\textbf{Leerjaar 3 - Semester 1}}\tabularnewline
\hline
\multicolumn{1}{l}{Psychologische en pedagogische processen en vraagstukken}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
160 u&
300 u\tabularnewline
\hline 
\multicolumn{3}{c}{\textbf{Leerjaar 3 - Semester 2}}\tabularnewline
\hline
\multicolumn{1}{l}{Psychologische en pedagogische processen en vraagstukken}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
160 u&
300 u\tabularnewline
\hline 
\multicolumn{3}{c}{\textbf{Leerjaar 4 - Semester 1}}\tabularnewline
\hline
\multicolumn{1}{l}{Ethiek en levensbeschouwing}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
200 u&
340 u\tabularnewline
\hline 
\multicolumn{3}{c}{\textbf{Leerjaar 4 - Semester 2}}\tabularnewline
\hline
\multicolumn{1}{l}{Situatiegerichte training}&
40 u&
\tabularnewline
\multicolumn{1}{l}{Expressieve agogische vaardigheden}&
20 u&
\tabularnewline
\multicolumn{1}{l}{Specifieke vaardigheden}&
80 u&
\tabularnewline
\multicolumn{1}{l}{Gesuperviseerde beroepspraktijk}&
200 u&
340 u\tabularnewline
\hline
\end{tabular}


\section{Praktijk}


\subsection{\label{evaluatieschema-beroepspraktijk}Evaluatieschema beroepspraktijk}

De beoordeling van de praktijk gebeurt aan de hand van het volgende
evaluatieschema, waarbij de cijfers links in de kolom verwijzen naar
het praktijkjaar waarin verwacht wordt dat je deze doelstelling haalt.


\subsubsection{Werken in en met een organisatie.}

\emph{De organisatie waarin je beroepspraktijk doet / tewerkgesteld
bent leren kennen.}

~

\noindent \begin{tabular}{|c|p{110mm}|}
\hline 
1&
De visie van de organisatie kennen.\tabularnewline
\hline 
1&
Weten hoe de organisatie werkt.\tabularnewline
\hline 
1&
Weten wie er in de organisatie werkt.\tabularnewline
\hline 
2&
Inzicht hebben in de doelstellingen van de organisatie.\tabularnewline
\hline 
2&
Weten welke verschillende functies binnen de organisatie bestaan.\tabularnewline
\hline 
2&
Zicht krijgen op de verschillende procedures die worden gebruikt bij
intake/onthaal/crisis/beslissingen.\tabularnewline
\hline 
2&
Zicht krijgen op het werken met methodieken in de organisatie.\tabularnewline
\hline 
2&
Zicht krijgen op de deontologische afspraken in de organisatie: dossier,
beroepsgeheim, privacy.\tabularnewline
\hline 
2&
Een zoekende houding aannemen wat betreft de eigen plaats en functie
in de organisatie.\tabularnewline
\hline 
3&
Kennis van de ruimere structuren waarbinnen de organisatie werkt.\tabularnewline
\hline 
3&
Zicht hebben op de samenwerking met andere diensten.\tabularnewline
\hline 
3&
Kunnen omgaan met de grenzen van de organisatie.\tabularnewline
\hline
\end{tabular}


\subsubsection{Vaardigheden}


\paragraph{Communicatieve vaardigheden}

~

~

\noindent \begin{tabular}{|c|p{110mm}|}
\hline 
1&
Goed luisteren.\tabularnewline
\hline 
1&
Goed vragen stellen.\tabularnewline
\hline 
1&
Voor jezelf opkomen.\tabularnewline
\hline 
2&
Luisteren met je lichaam.\tabularnewline
\hline 
2&
Laten horen/voelen dat iemand luistert naar hem, haar, hen.\tabularnewline
\hline 
2&
Toetsen of je de ander goed begrepen hebt.\tabularnewline
\hline 
2&
Feedback geven.\tabularnewline
\hline 
2&
Feedback kunnen ontvangen.\tabularnewline
\hline 
2&
Zich kunnen inleven in anderen.\tabularnewline
\hline 
2&
Bewust zijn van eigen communicatiepatronen en vaardigheden.\tabularnewline
\hline 
2&
Non-verbale communicatie zien en begrijpen.\tabularnewline
\hline
\end{tabular}

\clearpage


\paragraph{Samenwerkingsvaardigheden}

~

~

\noindent \begin{tabular}{|c|p{110mm}|}
\hline 
1&
Bevestiging geven.\tabularnewline
\hline 
1&
Ervaringen/indrukken kunnen uitwisselen.\tabularnewline
\hline 
2&
Feedback geven.\tabularnewline
\hline 
2&
Feedback krijgen.\tabularnewline
\hline 
2&
Meningen kunnen uitwisselen.\tabularnewline
\hline 
2&
Af en toe tussenkomen en mening kunnen verwoorden op een vergadering.\tabularnewline
\hline 
2&
Respectvol voor jezelf en anderen ondanks een eigen mening.\tabularnewline
\hline 
2&
Respectvol omgaan met andere medewerkers.\tabularnewline
\hline 
2&
Respectvol handelen.\tabularnewline
\hline 
2&
Aanvaarden van de andere.\tabularnewline
\hline 
2&
Bewustzijn van ieders aanvullende rol.\tabularnewline
\hline 
2&
Kunnen omgaan met een conflictsituatie.\tabularnewline
\hline 
3&
Samenwerken op gelijkwaardige basis.\tabularnewline
\hline 
3&
Duidelijk spreken in team of met andere diensten.\tabularnewline
\hline 
3&
Evenwaardig binnen een team kunnen optreden of naar hulpverlening
toe.\tabularnewline
\hline 
3&
Samen met het team een plan uitvoeren.\tabularnewline
\hline
\end{tabular}


\paragraph{Andere vaardigheden}

~

~

\noindent \begin{tabular}{|c|p{110mm}|}
\hline 
1&
Kunnen observeren.\tabularnewline
\hline 
1&
Gemaakte afspraken nakomen en opvolgen.\tabularnewline
\hline 
1&
Werknemer zijn: op tijd komen ...\tabularnewline
\hline 
1&
Eenvoudige schriftelijke verslaggeving maken.\tabularnewline
\hline 
2&
Kunnen rapporteren.\tabularnewline
\hline 
2&
Initiatief nemen.\tabularnewline
\hline 
2&
Kunnen telefoneren.\tabularnewline
\hline 
2&
Verslag of notities maken van een vergadering/gesprek.\tabularnewline
\hline 
2&
De essentie van gesprekken en vergaderingen mondeling weergeven.\tabularnewline
\hline 
3&
Sociale kaart kunnen hanteren.\tabularnewline
\hline 
3&
Kunnen doorverwijzen.\tabularnewline
\hline 
3&
Problemen kunnen analyseren en plaatsen binnen de context.\tabularnewline
\hline
\end{tabular}

\clearpage


\subsubsection{Functioneren als ervaringsdeskundige}


\paragraph{In relatie met de cliënten}

~

~

\noindent \begin{tabular}{|c|p{110mm}|}
\hline 
1&
Kunnen omgaan met vertrouwen (geven en krijgen).\tabularnewline
\hline 
1&
Het verhaal van cliënten kunnen beluisteren.\tabularnewline
\hline 
1&
Het verhaal van cliënten voor waarheid nemen.\tabularnewline
\hline 
2&
Mechanismen van schuld (geven en ontvangen) zien bij cliënten.\tabularnewline
\hline 
2&
Eigen ervaringen kunnen delen met de cliënt.\tabularnewline
\hline 
2&
Cliënten kunnen ondersteunen in het zoeken naar hun eigen aandeel
en het aandeel van anderen.\tabularnewline
\hline 
3&
De cliënt steunen om zoveel mogelijk verantwoordelijkheid op te nemen
in het eigen proces.\tabularnewline
\hline 
3&
Cliënten kunnen ondersteunen in het zoeken naar maatschappelijke factoren
die een rol spelen in armoede.\tabularnewline
\hline 
3&
Thema's die bij de cliënt centraal staan bespreekbaar maken.\tabularnewline
\hline 
3&
Mechanismen van schuld bespreekbaar maken.\tabularnewline
\hline 
3&
Probleemoplossend gedrag stimuleren bij de cliënt.\tabularnewline
\hline 
3&
Stimuleren van krachten bij cliënten.\tabularnewline
\hline 
3&
Cliënten kunnen ondersteunen bij het brengen van klachten.\tabularnewline
\hline 
3&
Cliënten kunnen ondersteunen bij het hanteren van klachten.\tabularnewline
\hline
\end{tabular}


\paragraph{In relatie met de hulpverlener}

~

~

\noindent \begin{tabular}{|c|p{110mm}|}
\hline 
2&
Inzicht en kennis hebben over het werken in tandem.\tabularnewline
\hline 
2&
Inzicht hebben in de specifieke rol van de OD in de werksituatie.\tabularnewline
\hline 
2&
Kunnen werken met het eigen verhaal.\tabularnewline
\hline 
2&
Leren omgaan met grenzen in de samenleving.\tabularnewline
\hline 
3&
De stem van de cliënt tolken naar de hulpverlener.\tabularnewline
\hline 
3&
Toetsen of de hulpverlener de communicatie van de cliënt begrepen
heeft.\tabularnewline
\hline 
3&
Vooroordelen bij hulpvragers zien en bespreekbaar maken.\tabularnewline
\hline
\end{tabular}


\paragraph{In relatie met het beleid}

~

~

\noindent \begin{tabular}{|c|p{110mm}|}
\hline 
2&
Een open houding tijdens overlegmomenten kunnen aannemen.\tabularnewline
\hline 
2&
Gevoel en leefpatronen van mensen in armoede kunnen duiden.\tabularnewline
\hline 
3&
Noden en belangen van mensen in armoede kunnen verwoorden.\tabularnewline
\hline 
3&
Zoeken naar een weg om rechten van cliënten af te dwingen.\tabularnewline
\hline
\end{tabular}

\clearpage


\subsubsection{Persoonlijkheid als ervaringsdeskundige}

~

~

\noindent \begin{tabular}{|c|p{110mm}|}
\hline 
1&
Kennis hebben van de functie van ervaringsdeskundige.\tabularnewline
\hline 
1&
Steeds je binnenkant blijven bekijken.\tabularnewline
\hline 
2&
Kijk kunnen verruimen.\tabularnewline
\hline 
2&
Eigen waarden en normen kunnen verwoorden.\tabularnewline
\hline 
2&
Inzicht in eigen kwaliteiten en vervormingen om als ED te functioneren
in een organisatie.\tabularnewline
\hline 
2&
Situaties herkennen waarin overdracht van waarden en normen gevraagd
wordt.\tabularnewline
\hline 
2&
Vooroordelen bij zichzelf kunnen verwoorden.\tabularnewline
\hline 
2&
Kunnen omgaan met macht en onmacht.\tabularnewline
\hline 
2&
Grenzen stellen aan jezelf.\tabularnewline
\hline 
2&
Veiligheid kunnen bieden.\tabularnewline
\hline 
3&
Kunnen spiegelen.\tabularnewline
\hline 
3&
Kunnen terugkoppelen vanuit eigen waarden en normen.\tabularnewline
\hline 
3&
Professioneel reageren in onvoorziene omstandigheden.\tabularnewline
\hline 
3&
Op gelijkwaardige manier samenwerken met alle betrokkenen in een organisatie.\tabularnewline
\hline
\end{tabular}


\subsection{Keuze van de praktijkplaats}

De keuze van de praktijkplaats gebeurt in samenspraak met de praktijkbegeleider
en de ervaringsdeskundige. De Link heeft een adressenbestand van mogelijke
kandidaat-praktijkplaatsen. Hieruit kan je een keuze maken. Natuurlijk
kan je ook zelf met een voorstel komen. De praktijkbegeleider en de
ervaringsdeskundige nemen dan eerst contact op met deze mogelijke
praktijkplaats en bekijken of ze voldoet aan de voorwaarden.

De voorwaarden waar praktijkplaatsen moeten aan voldoen vind je in
de praktijkbrochure. Als de instelling of organisatie voldoet, en
een antwoord kan zijn op jouw proces kan je daar, mits toestemming
van de procesbegeleiders, je praktijk doen.

In geen geval kan je praktijk doen in een instelling of organisatie
waar jijzelf of een medecursist cliënt zijn.

Het is vooral de bedoeling om de eigen armoede-ervaring te verruimen
naar een ruimere ervaring. Dit betekent dat puur beleidswerk als praktijkplaats
niet kan.


\subsection{Praktijkbegeleiding}

De praktijkbegeleiding gebeurt op drie manieren:

\begin{enumerate}
\item Op de praktijkplaats heb je een {}``mentor'' die je begeleiding
en ondersteuning geeft in je werk.
\item Je krijgt individuele ondersteuning vanuit de opleiding door de tandem
van de praktijkbegeleider en de ervaringsdeskundige tijdens de individuele
gesprekken.
\item In het zogenaamde {}``praktijkgebonden'' vak kan je samen met je
medecursisten situaties en voorbeelden uit je praktijkervaring bespreken.
Dit biedt je de kans je kijk op de situatie te verruimen en er eventueel
anders mee om te gaan.
\end{enumerate}

\section{Individuele begeleiding}

Gedurende heel de opleiding heb je recht op individuele begeleiding.
De Link staat voor opleiding en niet voor hulpverlening. Individuele
begeleiding moet dan ook steeds in dit kader gezien worden. Nooit
kan er sprake zijn van therapeutische begeleiding.

Tijdens het basisjaar wordt deze begeleiding systematisch voorzien.
Er worden vaste data afgesproken met de procesbegeleider en de ervaringsdeskundige.

Daarnaast is het steeds mogelijk om een extra gesprek aan te vragen
indien het noodzakelijk is.

Ook tijdens de verdere opleiding is er individuele ondersteuning en
begeleiding voorzien. Deze is minder intensief dan tijdens het basisjaar,
maar wanneer het noodzakelijk is, blijft de mogelijkheid bestaan om
vaker gesprekken te hebben.

Voor problemen of situaties die los staan van de opleiding, maar te
maken hebben met je persoonlijk leven en een belemmering kunnen vormen
voor het volgen van de opleiding, kan je terecht bij de lokale opleidingscoördinator.
Hij of zij zal samen met je op zoek gaan naar mogelijke oplossingen,
je een advies geven of doorverwijsmogelijkheden zoeken. Ook hier kan
er geen sprake zijn van therapeutische begeleiding.

Gedurende heel de opleiding krijg je regelmatig schriftelijke feedback
op je groeiproces en op je leerpunten. Dit materiaal wordt mee in
rekening genomen bij de beoordeling van de beroepspraktijk en van
het praktijkgebonden vak.


\section{Inschrijving}


\subsection{Vrijstelling van inschrijvingsgeld}

Je bent vrijgesteld van inschrijvingsgelden. Deze worden betaald door
de VDAB en/of door vzw De Link. De lokale opleidingscoördinator zal
je eventueel vragen voor de nodige attesten te zorgen, en je uitleggen
welke attesten je precies nodig hebt. Het is zeer belangrijk deze
attesten dan binnen de afgesproken termijn in te leveren, omdat sommige
gelden anders niet kunnen teruggevorderd worden door vzw De Link,
waardoor je zelf aansprakelijk kan gesteld worden om de inschrijvingsgelden
te betalen.


\subsection{Aanmelding}

Er zijn geen diplomavoorwaarden om aan de opleiding te beginnen.

Na een gesprek met een procesbegeleider en een ervaringsdeskundige,
waarin men peilt naar je ervaring met armoede en uitsluiting, word
je al dan niet toegelaten tot het basisjaar van de opleiding.

Als je slaagt voor de eindtermen van het basisjaar kan je aan het
tweede jaar van de opleiding beginnen en zo verder.

Voor ieder semester moet je je opnieuw inschrijven. Dit gebeurt telkens
op de eerste lesdag van dat semester. De lokale opleidingscoördinator
zorgt voor de noodzakelijke papieren .


\subsection{Kosten}

Ook het noodzakelijke cursusmateriaal (agenda, papier, kaften, ...)
krijg je gratis.

Vervoer van en naar de opleidingsplaats en de praktijkplaats wordt
terugbetaald, tenzij je fulltime werkt.

Daarnaast blijft De Link werk maken van het zoeken naar extra financiële
ondersteuning voor de cursisten.


\subsection{VDAB-contract}

De meeste cursisten (uitkeringsgerechtigde werklozen, ingeschreven
vrije werkzoekenden en leefloontrekkenden) hebben recht op een VDAB-contract.

Deze cursisten krijgen hun vervoersonkosten terugbetaald van de VDAB,
en sommigen hebben ook recht op een uurpremie (ca. 1 euro per lesuur).


\subsection{Vrijstellingen}


\subsubsection{Algemeen}

De directeur van het betrokken CVO kan vrijstelling voor het volgen
van lessen en het afleggen van examens van één of meerdere vakken
verlenen op basis van een opleiding die je vroeger ergens anders gevolgd
hebt, of een vak eruit.


\subsubsection{Grond van vrijstelling}

\begin{itemize}
\item Op grond van de reeds gevolgde opleiding, of onderdeel ervan, erkend
door het Departement Onderwijs van de Vlaamse Gemeenschap. Voorwaarde
is dat het vak uit deze opleiding naar niveau, inhoud en omvang in
hoge mate overeenstemt met het vak waarvoor een vrijstelling wordt
aangevraagd en dat je 60\% van de punten hebt behaald voor de betreffende
vakken.
\item In uitzonderlijke gevallen verleent de directeur vrijstelling op basis
van een vrijstellingsproef.
\end{itemize}

\subsubsection{Aanvraagprocedure}

\begin{itemize}
\item Je kan een aanvraagformulier voor vrijstelling bekomen bij de lokale
opleidingscoördinator. Je motiveert je aanvraag op basis van bovengenoemde
gronden en door voorlegging van volgende documenten :

\begin{itemize}
\item Je rapport van de betrokken opleiding;
\item Een kopie van document 8 of lestabel waarop met betrekking tot de
gevolgde opleiding de vakken en het aantal lestijden per vak vermeld
staan;
\item Een korte inhoud van het vak, die als basis voor de vrijstelling dient.
\end{itemize}
\item De aanvraag tot het bekomen van vrijstellingen dient na een maand
van het starten van de opleiding te gebeuren bij de lokale opleidingscoördinator.
\end{itemize}

\subsubsection{Antwoordprocedure}

\begin{itemize}
\item De directeur van het centrum deelt 2 weken na de uiterlijke data van
aanvraag zijn beslissing schriftelijk mee. In afwachting daarvan blijf
je de lessen volgen.
\end{itemize}

\section{Aanwezigheden}

Bij de start van de lessen in de voor- en namiddag worden de aanwezigheden
genoteerd.

De aanwezigheidslijsten zijn van belang voor de uurpremie en de tegemoetkomingen
van de VDAB, voor de toelating om aan het examen te mogen deelnemen
(zie examenreglement) en voor bepaalde subsidiëringen.

Elke afwezigheid moet schriftelijk gewettigd worden. Je krijgt een
aparte brief waarin uitgelegd staat welke afwezigheidsattesten geldig
zijn, en wanneer en aan wie je ze moet bezorgen.


\section{Verzekering}

Via de schoolverzekering ben je verzekerd voor

\begin{itemize}
\item eigen lichamelijk letsel;
\item burgerrechtelijke aansprakelijkheid: schade aan derden (personen en
materiaal) in de school;
\item op de praktijkplaats : in principe ten laste van de praktijkplaats.
Tenzij dit anders werd afgesproken. In dat geval is het de schoolverzekering
die aansprakelijk is.
\end{itemize}
Als je een ongeval hebt op weg van en naar de opleidings- of praktijkplaats,
of tijdens de praktijk- of lesuren, dien je zo snel mogelijk de lokale
opleidingscoördinator te verwittigen. Hij/zij zal dan al het nodige
doen.

Als je een ongeval hebt onderweg van en naar de opleiding of de praktijkplaats,
zorg je er indien mogelijk voor dat er proces-verbaal wordt opgemaakt
of op zijn minst dat je de gegevens vraagt van één of enkele mensen
die kunnen getuigen. Dit kan van belang zijn voor de verzekeringsmaatschappij.


\section{Educatief verlof}

Als je voltijds werkt in de privé-sector heb je recht op educatief
verlof. Hiervoor moet een aanvraagformulier ingevuld worden. Dit aanvraagformulier
krijg je van de lokale opleidingscoördinator. Als je hier recht op
hebt moet je het formulier zo snel mogelijk aanvragen, invullen en
terugbezorgen aan de lokale opleidingscoördinator.


\section{Bevoegde personen}


\subsection{De lokale opleidingscoördinator}

Iedere opleidingsplaats heeft zijn eigen lokale opleidingscoördinator.
Je kan bij hem of haar terecht voor het volgende:

\begin{itemize}
\item alle noodzakelijke papieren en documenten;
\item de terugbetaling van de onkosten voor het openbaar vervoer voor zover
die niet door de VDAB vergoed worden;
\item de terugbetaling van andere opleidingsonkosten;
\item het doorgeven van de afwezigheidsattesten;
\item het opvolgen van de aanwezigheden in functie van examendeelname;
\item alle andere vragen met betrekking tot de opleiding;
\item problemen of moeilijkheden die los staan van de opleiding.
\end{itemize}

\subsection{De procesbegeleidingstandem}

De tandem bestaat uit een ervaringsdeskundige en een procesbegeleider
(een geschoolde deskundige). Iedere opleidingsgroep heeft zijn eigen
tandem. Deze tandem doet de begeleiding van het basisjaar. Zij gaan
samen met de cursisten op weg om ondersteuning te bieden bij het behalen
van de eindtermen van het basisjaar. In de loop van de opvolgingsjaren
van de opleiding blijft de tandem actief betrokken. Het praktijkgebonden
vak wordt door deze tandem gegeven en de begeleiding van de praktijk
en de individuele begeleiding blijven eveneens het terrein van deze
tandem.

De ervaringsdeskundige is in de mate van het mogelijke ook aanwezig
in de andere lessen om ook daar de procesbegeleiding op te nemen.
De ervaringsdeskundige moet minstens 20\% van het aantal ingelegde
uren aanwezig geweest zijn in de les om samen met de docent het examen
af te nemen en om stemgerechtigd te kunnen zijn op de deliberatie.


\subsection{Docenten}

Voor de technische vakken zijn docenten met kennis terzake aangenomen.
Niet alleen voor de theoretische invulling van het vak, maar ook met
voldoende inzicht in de gekwetste binnenkant van de arme. De ervaringsdeskundige
zal vaak mee aanwezig zijn tijdens de technische vakken. Dit om de
link naar de armoede-ervaring steeds te bewaken. (zie ook examenreglement).


\section{Algemeen geldende afspraken}

\begin{itemize}
\item Als je op voorhand weet dat je de volgende lesdag afwezig zal zijn
moet je de lokale opleidingscoördinator of de opleidingsplaats verwittigen.
\item Indien je onverwachts op een lesdag niet kan komen, verwittig je 's
morgens zo snel mogelijk de lokale opleidingscoördinator of de opleidingsplaats.
\item Als je niet slaagt voor een opleidingsjaar, en je moet dat jaar hernemen,
kan je geen opleidingspremie of verplaatsingsvergoeding meer krijgen
van de VDAB. In dat geval zal De Link de verplaatsingsvergoeding betalen,
maar niet de opleidingspremie.
\item Om de lessen vlot te laten verlopen vragen we om stipt aanwezig te
zijn.
\item Telefoneren kan enkel in de pauzes en 's middags. GSM's (behalve in
noodsituaties en na overleg met de tandem en de docent) worden uitgeschakeld.
\item Respect blijft een algemeen geldende basishouding. Tijdens het basisjaar
wordt hierrond sterk gewerkt. Wij verwachten van onze cursisten dat
deze basishouding ook in persoonlijk moeilijke periodes aanwezig blijft.
Bij zwaar respectloos gedrag kan de cursist uitgesloten worden van
de opleiding of van het examen.
\item Er moet steeds respect zijn voor de privésituatie van medecursisten.
Dit geldt zowel tijdens de lessen als na de lesuren.
\item Misbruik van levensverhalen (het doorvertellen van het verhaal van
medecursisten) kan leiden tot uitsluiting van de lessen en de opleiding.
\item Als je de groei van je medecursist bewust of herhaaldelijke keren
onbewust belemmert kan dit tevens leiden tot uitsluiting van de lessen
en de opleiding.
\item Drankgebruik, druggebruik en medicatiegebruik (behalve op doktersvoorschrift
of na overleg met de tandem en de docent) kan niet tijdens de lessen.
\end{itemize}
\clearpage \sectionmark{}


\section*{Bewijs van ontvangst van het huishoudelijk reglement}

\bigskip

\emph{Ik, ondergetekende \dotfill }

\noindent \emph{verklaar hierbij het huishoudelijk reglement van de
afdeling Ervaringsdeskundige in de armoede en sociale uitsluiting
ontvangen te hebben en kennis genomen te hebben van de inhoud.}

Hierdoor verbind ik mij ertoe mij te houden aan de bepalingen van
dit reglement.

\bigskip \bigskip

Handtekening \hspace{6cm} Datum

\newpage


\chapter{\label{examenreglement}Examenreglement}


\section{Inleiding}

Ook voor examens dienen er bepaalde afspraken en regels vastgelegd
te worden, zowel ten behoeve van de cursisten als van het schoolteam.

Het examenreglement bepaalt enerzijds de regels waaraan je je dient
te houden, anderzijds bevat het ook de rechten die je als cursist
van ons centrum hebt.


\section{Begrippenlijst}

\begin{description}
\item [Semester:]dit is de periode waarbinnen een reeks lesvakken gegeven
en gevolgd kan worden. In principe wordt het examen voor deze vakken
ook binnen dit semester afgelegd, tenzij door overmacht.
\item [Cursist(e):]de persoon die officieel is ingeschreven om de opleiding
te volgen.
\item [Lesvak:]Je hebt theoretische vakken en het vak gesuperviseerde beroepspraktijk.
\item [Evaluatie:]De beoordeling van een vak. Dit kan een combinatie zijn
van een examen, een taak en/of permanente evaluatie. Het is de totaalbeoordeling
van het vak die leidt tot een beoordelingscijfer.
\item [Het~evaluatiemoment:]het moment waarop het examen doorgaat en/of
de datum waarop een taak moet worden binnengebracht. Het is ook het
moment waarop een (groeps)opdracht binnen de lessen wordt voorgesteld
of het moment van het evaluatiegesprek van de beroepspraktijk.
\item [Examen:]wordt afgenomen op het einde van een lesvak en is dus een
belangrijk onderdeel van de evaluatie.
\item [Taak:]een opdracht die gegeven wordt binnen een vak en die meestal
deel uitmaakt van de evaluatie. Dit kan een individuele of groepsopdracht
zijn.
\item [Permanente~beoordeling:]beoordeling over de inzet, de houding en
de vorderingen tijdens het volgen van een vak.
\item [Examencommissie:]hierin wordt bepaald of een cursist al dan niet
slaagt voor een leerjaar. De samenstelling van de examencommissie
is terug te vinden in paragraaf \vref{examencommissie}.
\item [Organisatiemodaliteit:]de manier waarop het examen georganiseerd
wordt.
\item [Klassenraad:]het overleg van de lokale opleidingscoördinator, de
ervaringsdeskundige en de leerkrachten van het betreffende semester.
\item [Deliberatie:]het overleg over de evaluatieresultaten.
\item [Praktijkleraar/supervisor:]hij of zij die de permanente opvolging
doet van de cursist gedurende de gehele opleiding. Deze persoon is
verantwoordelijk voor het proces als opgeleide deskundige.
\item [Ervaringsdeskundige~in~de~armoede~en~sociale~uitsluiting:]hij
of zij die de permanente opvolging doet van de cursist gedurende de
gehele opleiding. Deze persoon is verantwoordelijk voor het proces
vanuit de ervaringsdeskundigheid.
\item [Leerkracht:]hij of zij die een lesvak geeft.
\item [Praktijkbegeleiding:]de praktijkbegeleiding gebeurt door de tandem
van de supervisor en de ervaringsdeskundige die ook de praktijk begeleiden.
\end{description}

\section{Beoordeling van de lesvakken}

\begin{enumerate}
\item Iedere cursist wordt geëvalueerd voor de lesvakken die hij of zij
heeft gevolgd.\\
De evaluatie van elk vak gebeurt op basis van:

\begin{enumerate}
\item algemene criteria die gelden voor alle vakken:

\begin{itemize}
\item voor technische vakken (TV) zijn dit: 

\begin{itemize}
\item de mate waarin de inhoud gekend is
\item de mate waarin de cursist(e) dit kan toepassen op eigen ervaringen
\item de inzet, houding en vorderingen tijdens het volgen van het vak.
\end{itemize}
\item voor beroepspraktijk (BP):

\begin{itemize}
\item groei in de ervaringsdeskundigheid, gebaseerd op de eindtermen per
semester.
\end{itemize}
\end{itemize}
\item specifieke criteria die gelden voor een bepaald vak: de eindtermen
van een vak, zoals ze omschreven worden in het leerplan van het betreffende
vak.
\end{enumerate}
\item De evaluatie van de beroepspraktijk (BP) gebeurt door de supervisor
samen met de ervaringsdeskundige, op basis van de praktijkdoelstellingen,
zoals ze omschreven zijn in de praktijkbundel.
\item Voor de technische vakken (TV) wordt de eindbeoordeling bepaald door
de leerkracht die het vak onderwezen heeft en de ervaringsdeskundige.\\
Als de leerkracht of de ervaringsdeskundige niet kan aanwezig zijn
op het examen, bepaalt de lokale opleidingscoördinator of en door
wie de afwezige vervangen wordt, dan wel hoe en wanneer de afname
van het examen zal verlopen.
\item De uiteindelijke score is altijd het resultaat van een gezamenlijke
beoordeling door de supervisor en/of de leerkracht en de ervaringsdeskundige.
\end{enumerate}

\section{De examenvorm}

\begin{enumerate}
\item De vorm van het examen is afhankelijk van het vak en kan bestaan uit
een praktische proef en/of een mondelinge of schriftelijke toets.
\item De betrokken leerkracht geeft ten laatste één maand voor een evaluatiemoment
en/of het examen alle nodige informatie over de vorm en de inhoud
van de evaluatie.
\end{enumerate}

\section{De examenorganisatie}


\subsection{De aankondiging}

De definitieve regeling m.b.t. het tijdstip van de examens wordt uiterlijk
drie weken op voorhand bekendgemaakt.


\subsection{Het examentijdstip}

\begin{enumerate}
\item Het examineren van een vak gebeurt in principe op vooraf bepaalde
tijdstippen binnen het semester.
\item De examens gaan meestal door op de lesdag, in uitzonderlijke gevallen
wordt hiervan afgeweken.
\item Voor de eindexamens stelt de leerkracht in overleg met de cursisten
een beurtrol op.
\end{enumerate}

\subsection{Examendeelname}

\begin{enumerate}
\item De cursist moet ingeschreven zijn voor dat opleidingsjaar.
\item Je kan maar deelnemen aan het eindexamen van een technisch vak op
voorwaarde dat je regelmatig de lessen hebt gevolgd, d.w.z. tenminste
2/3 van de ingerichte lesuren gevolgd hebt.
\item Om beoordeeld te kunnen worden voor de beroepspraktijk moet je het
voorziene aantal uren praktijk voor dat semester gepresteerd hebben.
\item Om je diploma te behalen moet je voor het einde van de opleiding minstens
600 uren praktijk gepresteerd hebben.
\item In uitzonderlijke gevallen kan van deze regels worden afgeweken. De
klassenraad bepaalt de voorwaarden waaronder deze afwijking kan worden
toegestaan.
\end{enumerate}

\subsection{Afwezigheid bij of stopzetten van de examens}

\begin{enumerate}
\item Je dient aan alle examens deel te nemen en dit op de vooraf gestelde
data.
\item Je krijgt maar toestemming om een examen in te halen op een ander
tijdstip indien je:

\begin{enumerate}
\item met een geldige reden niet aanwezig kan zijn op het examen en:

\begin{itemize}
\item de opleidingsplaats en/of de lokale opleidingscoördinator hiervan
telefonisch verwittigt op de dag van het examen;
\item deze afwezigheid wettigt door binnen de twee werkdagen een medisch
attest of een ander bewijsstuk in te leveren op het secretariaat of
bij de lokale opleidingscoördinator.
\end{itemize}
\item van de lokale opleidingscoördinator een afwijking om persoonlijke
redenen hebt gekregen.
\end{enumerate}
\item Een aanvraag voor een inhaalexamen gebeurt in eerste instantie bij
de lokale opleidingscoördinator. In overleg met de betrokken lesgever
wordt vervolgens een afspraak gemaakt over het tijdstip waarop het
examen kan ingehaald worden. Inhaalexamens worden steeds georganiseerd
in de betreffende examenperiode.
\item Afwijkingen hierop worden slechts in uitzonderlijke gevallen toegestaan
en dienen aangevraagd te worden bij de lokale opleidingscoördinator
vóór de deliberatie van de betreffende examenperiode. Indien een afwijking
wordt toegestaan, moet het inhaalexamen afgelegd worden vóór 15 maart,
respectievelijk vóór 15 oktober, volgend op het semester waarin je
dat vak of die vakken hebt gevolgd.
\item Als je niet deelneemt aan een examen en dit niet tijdig meldt en verantwoordt,
ben je onwettig afwezig. Je wordt dan automatisch als niet- geslaagd
beschouwd voor het/de betrokken vak(ken).
\end{enumerate}

\section{De examencommissie}


\subsection{\label{examencommissie}De samenstelling:}

De leden van de examencommissie zijn de volgende stemgerechtigde leden:

\begin{itemize}
\item een afgevaardigde van de directie van het CVO, die als voorzitter
zetelt;
\item de leerkrachten die een eenheid doceerden in het desbetreffende semester;
\item de supervisor die de cursist begeleid heeft gedurende dit semester;
\item de ervaringsdeskundige;
\item de lokale opleidingscoördinator.
\end{itemize}

\subsection{Verantwoordelijkheden en bevoegdheden}

\begin{enumerate}
\item Bij het afsluiten van een semester beslist de examencommissie of je
al dan niet geslaagd bent voor de vakken die je in dat semester gevolgd
hebt.
\item Ieder lid van de examencommissie moet zijn/haar beoordeling voldoende
kunnen motiveren.
\item De examencommissie kan je delibereren voor één of meerdere vakken
waarvoor je niet geslaagd bent.
\item Op voorstel van de supervisor en de ervaringsdeskundige kan de examencommissie
beslissen een aantal taken of stage-uren extra te geven in het volgende
semester.
\item Bij de beëindiging van de opleiding beoordeelt de examencommissie
het geheel van de resultaten van de regelmatig ingeschreven cursisten.
Zij beslist over de toe te kennen vermeldingen:\\
\begin{tabular}{cl}
60\% :&
voldoening\tabularnewline
70\% :&
onderscheiding\tabularnewline
80\% :&
grote onderscheiding\tabularnewline
90\% :&
grootste onderscheiding\tabularnewline
\end{tabular}
\item In geval van fraude, gepleegd door een cursist (zie verder), beslist
de examencommissie over de mogelijke gevolgen.
\end{enumerate}

\subsection{Wijze van beraadslaging}

\begin{enumerate}
\item De stemgerechtigde leden zijn verplicht de deliberatie bij te wonen.
Enkel in geval van overmacht kan hiervan afgeweken worden.
\item Wanneer een lid van de examencommissie familiebanden heeft met een
cursist, kan hij/zij niet deelnemen aan de beraadslaging over de examens
van die cursist.
\item Een leerkracht kan ook deontologische redenen inroepen om zich te
onthouden.
\item De beslissingen worden genomen bij unanimiteit. Indien dit niet mogelijk
is, wordt de beslissing genomen bij meerderheid van stemmen.
\item Elk stemgerechtigd lid, heeft per cursist slechts één stem, ook al
heeft hij/zij meerdere eenheden onderwezen.
\item De voorzitter formuleert het voorstel waarover gestemd zal worden.
Dit wordt aanvaard als het meer dan de helft van de uitgebrachte stemmen
behaalt.
\item Een onthouding wordt beschouwd als een niet uitgebrachte stem.\\
Wanneer er geen uitkomst is, is de stem van de voorzitter doorslaggevend.
\item In uitzonderlijke gevallen kan de ombudsman/-vrouw om een geheime
stemming vragen.
\item De beraadslaging van de examencommissie is geheim. De leden zijn dus
tot geheimhouding over de beraadslaging en stemming verplicht.
\end{enumerate}

\subsection{Beslissing van de examencommissie}

\begin{enumerate}
\item Je wordt beoordeeld per vak. Je slaagt voor een vak als je 50\% van
de punten behaalt. Als je niet slaagt voor één of meerdere vakken
dien je deze te hernemen.
\item Om een diploma van de opleiding te behalen dien je over het geheel
van alle vakken minstens 60\% te halen. Je krijgt een getuigschrift
als je minstens 50\% maar geen 60\% haalt.
\item Wanneer je onwettig afwezig bent geweest voor een examen, stelt de
examencommissie je gelijk met niet-geslaagd voor het/de betreffende
vak of vakken.
\end{enumerate}

\subsection{\label{proclamatie}Bekendmaking van de resultaten.}

\begin{enumerate}
\item De resultaten van de evaluaties en deliberatie worden op een vast
moment, binnen de week na de deliberatie geproclameerd. Dit moment
wordt beschouwd als een lesmoment. Op dit moment kan de cursist ook
uitleg vragen aan de betrokken leerkracht of de ervaringsdeskundige
over de resultaten van de evaluaties van dit semester.
\item Voor de afstuderenden worden de beslissingen van de examencommissie
meegedeeld tijdens een officiële proclamatie.
\item Wanneer je zelf niet aanwezig kan zijn bij de bekendmaking van de
resultaten, kan je iemand schriftelijk volmacht geven om het rapport
op te halen. Je kan zelf je resultaten op een later tijdstip ophalen
op het secretariaat.
\item Wanneer je inzage wil hebben in je examenkopij, maak je hiervoor binnen
de drie werkdagen na de mededeling van de resultaten een afspraak
met de betrokken leerkracht.
\end{enumerate}

\section{De ombudsvrouw/-man}

Vanuit welke principes werkt de ombudsvrouw/-man?

De ombudsvrouw/-man treedt als \emph{bemiddelaar} op tussen de cursist
en de examencommissie. Zij/hij kan dan ook geen stemgerechtigd lid
zijn van de examencommissie.

De ombudsvrouw/-man onderzoekt alle klachten in verband met de evaluaties,
het verloop van de examens en de deliberatie. Zij/hij heeft het recht
om aan de leden van de examencommissie inlichtingen te vragen over
de examens en de taken.

De ombudsvrouw/-man is voor deze bemiddeling tot geheimhouding verplicht.


\section{Fraude}

Wanneer je tijdens een examen betrapt wordt op fraude, word je in
aanwezigheid van de leerkracht door de directeur gehoord. De examencommissie
neemt de beslissing over de mogelijke gevolgen.


\section{Beroepsprocedure}

\begin{enumerate}
\item Problemen of moeilijkheden in verband met de taken of examens worden
in eerste instantie opgelost met de leerkracht en/of de ervaringsdeskundige,
eventueel met tussenkomst van de lokale opleidingscoördinator.\\
Als er zo niet tot een oplossing gekomen wordt, kan de cursist een
beroep doen op de algemene opleidingscoördinator van De Link, die
dan optreedt als ombudsvrouw/-man.
\item Procedure bij conflicten of klachten vóór de deliberatie:

\begin{enumerate}
\item Als je grondige redenen hebt om de objectiviteit van de examinator
in twijfel te trekken, kan je op voorhand bij de directeur om een
co-examinator vragen.
\item In geval er tussen de examinator en de cursist familiebanden bestaan,
wordt een co-examinator aangesteld, die over een gelijksoortige vakbekwaamheid
beschikt maar die familieband niet heeft. Leerkracht en cursist dienen
deze banden vóór de aanvang van de examenperiode aan de directeur
te melden.
\item Een leerkracht kan ook om andere deontologische redenen om een co-examinator
vragen.
\item Als een cursist tijdens of onmiddellijk na het examen meent dat er
tijdens het examen onregelmatigheden gebeurd zijn dan kan hij/zij
tot twee werkdagen na het examen klacht indienen bij de ombudsvrouw/-man.
Deze klacht kan schriftelijk of mondeling (telefonisch) gebeuren.\\
De ombudsvrouw/-man stelt een onderzoek in en kan in overleg met de
lokale opleidingscoördinator beslissen of het examen opnieuw gedaan
moet worden. De ombudsvrouw/-man antwoordt binnen de drie werkdagen
na het ontvangen van de klacht.
\end{enumerate}
\item Procedure bij conflicten na het afsluiten van de deliberatie:

\begin{enumerate}
\item De beslissing die een examencommissie neemt, is steeds het resultaat
van een weloverwogen evaluatie in jouw belang.
\item Bij eventuele betwisting van een beslissing van de examencommissie
moet de betrokken cursist uiterlijk binnen de drie werkdagen na de
proclamatie (zie paragraaf \vref{proclamatie}) een klacht indienen
bij de ombudsvrouw/-man. Deze klacht kan schriftelijk of mondeling
(telefonisch) gebeuren.
\item De ombudsvrouw/-man stelt een onderzoek in en organiseert in overleg
met de lokale opleidingscoördinator en de ervaringsdeskundige in de
armoede en sociale uitsluiting een onderhoud met de betrokken cursist
binnen de drie werkdagen na het indienen van de klacht.
\end{enumerate}
\item Het onderhoud van de ombudsvrouw/-man en de cursist kan leiden tot
het volgende:

\begin{enumerate}
\item De cursist wordt er van overtuigd dat de genomen beslissing gegrond
is. Er is geen betwisting. De cursist ondertekent de toelichting voor
akkoord.
\item De ombudsvrouw/-man oordeelt dat de door de cursist aangebrachte elementen
geen nieuwe bijeenkomst van de examencommissie rechtvaardigen. De
cursist is het hier niet mee eens en de betwisting blijft bestaan.
De cursist wordt schriftelijk op de hoogte gebracht van deze beslissing,
binnen de 5 werkdagen.
\item De ombudsvrouw/-man oordeelt dat de door de cursist aangebrachte redenen
voor betwisting het overwegen waard zijn. De examencommissie wordt
dan binnen de 30 werkdagen opnieuw samengeroepen en de beslissing
wordt nogmaals overwogen. De ombudsvrouw/-man is -niet stemgerechtigd-
aanwezig op deze beraadslaging. Het resultaat van deze bijeenkomst
wordt binnen de 5 werkdagen schriftelijk meegedeeld aan de cursist.
\end{enumerate}
\item Wanneer je in de laatste twee situaties niet akkoord gaat met de genomen
beslissing, kan je een beroep instellen bij de beroepscommissie, die
samengesteld is uit minstens drie leden van de inrichtende macht en
2 vertegenwoordigers van Vzw De Link, voor zover zij niet in de examencommissie
zetelen. Dit dient aangetekend te gebeuren bij de voorzitter van de
inrichtende macht, binnen de 14 werkdagen na het meedelen van de nieuwe
en/of bekrachtigde examenresultaten. De beroepscommissie onderzoekt
de klacht grondig. Je wordt door hen gehoord en hiervan wordt een
proces-verbaal opgemaakt. Dit proces-verbaal wordt overgemaakt aan
de directeur, die het op zijn beurt voorlegt aan de samengeroepen
examencommissie, die het besluit van de beroepscommissie bekrachtigt.
\item De definitieve en duidelijk gemotiveerde beslissing wordt je, uiterlijk
één maand na het begin van het eerstvolgende nieuwe semester per aangetekend
schrijven door de directie overgemaakt.
\item Ben je het met deze beslissing niet eens, dan kan je gebruik maken
van externe verweermiddelen.
\item Klachten die je niet tijdig voorlegt, worden onontvankelijk verklaard.
\item Afwezigheid bij de mededeling van de resultaten kan niet als verontschuldiging
worden aangevoerd.
\end{enumerate}
\clearpage


\section*{Bewijs van ontvangst van het examenreglement}

\bigskip

\emph{Ik, ondergetekende \dotfill }

\noindent \emph{verklaar hierbij het examenreglement van de afdeling
Ervaringsdeskundige in de armoede en sociale uitsluiting ontvangen
te hebben en kennis genomen te hebben van de inhoud.}

Hierdoor verbind ik mij ertoe mij te houden aan de bepalingen van
dit reglement.

\bigskip \bigskip

Handtekening \hspace{6cm} Datum

\newpage


\chapter{\label{vragenlijst}Selectie-instrumenten}


\section{Inleiding}

Een persoon kan zich op elk ogenblik bij De Link aanmelden als kandidaat-cursist.
De eerste stap in de selectieprocedure is het invullen van een vragenlijst
voor kandidaat-cursisten. Dit kan gebeuren op de dag van de selectiegesprekken,
vooraleer het gesprek met de kandidaat-cursist plaats vindt. De kandidaat-cursist
kan de vragenlijst ook al voordien ingevuld hebben en teruggestuurd
naar De Link. Dit kan bijvoorbeeld het geval zijn wanneer de kandidaat-cursist
ter gelegenheid van een informatiedag voor kandidaat-cursisten en
toeleiders een vragenlijst heeft meegenomen.

Vooraf invullen van de vragenlijst kan volgende voordelen hebben:

\begin{enumerate}
\item Het is het in gang zetten van een proces, dat zeker tijdens het basisjaar
en verder gedurende de hele opleiding centraal zal staan.
\item Kandidaat-cursisten krijgen de tijd om zich mentaal voor te bereiden
op de behandelde thema's, die ook in het selectiegesprek zullen terugkomen.
\end{enumerate}
De vragenlijst bevat thema's die verband houden met de diverse aspecten
van armoede. Hieronder wordt de vragenlijst weergegeven. In de loop
van de tijd heeft hij enkele kleine wijzigingen ondergaan.

Drie vragen werden geschrapt.

Het betreft vooreerst een vraag naar pesterijen op school. Deze vraag
werd geschrapt omdat elke kandidaat-cursist wel eens gepest werd op
school, zodat deze vraag een verkeerd beeld over armoede kan suggereren.
Pesterijen kunnen erg verschillend zijn naar ernst en de gevolgen
zullen anders zijn naargelang men een goede opvang kon genieten of
helemaal niet.

De twee andere vragen die geschrapt werden, betroffen de vaardigheden
van lezen en schrijven. Deze vragen werden geschrapt, omdat ze de
enige vragen waren, die peilden naar vaardigheden. Dit kan leiden
tot allerlei speculaties van de kant van de kandidaat-cursist naar
het meest wenselijk antwoord.

In de vragenlijst werden ook enkele vragen toegevoegd. In de hiernavolgende
vragenlijst betreft het de vragen 1, 5, 11, 28 en 29.


\section{\label{eigenlijke-vragenlijst}Vragenlijst voor kandidaat-cursisten}

\vspace{0.3cm}
\begin{center}\begin{tabular}{l|p{10mm}p{50mm}|}
\cline{2-2} \cline{3-3} 
\multicolumn{1}{p{48mm}|}{vzw De Link}&
NAAM:&
....................................................\tabularnewline
Boomgaardstraat 93&
ADRES:&
....................................................\tabularnewline
2018 Antwerpen&
&
....................................................\tabularnewline
\multicolumn{1}{l|}{}&
TEL.Nr.&
....................................................\tabularnewline
\cline{2-2} \cline{3-3} 
\end{tabular}\end{center}
\vspace{0.3cm}

\bigskip

\vspace{0.3cm}
\begin{center}\begin{tabular}{|c|}
\hline 
\textbf{\large Vragenlijst voor kandidaat-cursisten}\tabularnewline
\textbf{\large opleiding {}``Ervaringsdeskundige in armoede}\tabularnewline
\textbf{\large en sociale uitsluiting''}\tabularnewline
\hline
\end{tabular}\end{center}
\vspace{0.3cm}

\noindent \emph{Bij de meeste vragen is het de bedoeling dat u het
bolletje met het juiste antwoord aankruist of zwart maakt. Soms vragen
we u iets in te vullen op de stippellijn. Lees rustig eerst de vragen
voor u alles invult.}
\vspace{0.3cm}

\bigskip 

\hspace{-0.5cm}\begin{tabular}{p{3mm}p{117mm}}
1.&
Welke uitsluiting heeft u tijdens uw leven ervaren?\tabularnewline
&
\tabularnewline
&
.....................................................................................................................\tabularnewline
&
\tabularnewline
&
.....................................................................................................................\tabularnewline
&
\tabularnewline
&
.....................................................................................................................\tabularnewline
&
\tabularnewline
&
.....................................................................................................................\tabularnewline
\end{tabular}

\medskip{}
\noindent \textbf{\underbar{\large Vroeger thuis: uw afkomst en uw
ouders}}{\large \par}

\vspace{0.3cm}
\begin{center}\begin{tabular}{p{3mm}p{3mm}llccll}
2.&
\multicolumn{7}{p{117mm}}{ Leefden uw ouders vroeger thuis}\tabularnewline
&
&
\multicolumn{6}{l}{ O samen}\tabularnewline
&
&
\multicolumn{6}{l}{ O gescheiden van elkaar}\tabularnewline
&
\multicolumn{7}{l}{ Was één van uw ouders reeds overleden in uw kinder- of jeugdjaren?}\tabularnewline
&
&
vader:&
O ja&
&
moeder:&
O ja&
\tabularnewline
&
&
&
O nee&
&
&
O nee&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}lclcccclc}
3.&
\multicolumn{9}{p{117mm}}{ Zijn uw ouders ooit geplaatst geweest in instellingen of pleeggezinnen?}\tabularnewline
&
&
vader:&
O ja&
&
&
&
moeder:&
O ja&
\tabularnewline
&
&
&
O nee&
&
&
&
&
O nee&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}p{50mm}p{67mm}}
4.&
Heeft u broers? Zo ja, hoeveel?&
....................................................\tabularnewline
&
Heeft u zussen? Zo ja, hoeveel?&
....................................................\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}p{3mm}llccll}
5.&
\multicolumn{7}{p{117mm}}{Is één van uw broers of zussen reeds overleden tijdens uw kinder- }\tabularnewline
&
\multicolumn{7}{p{117mm}}{of jeugdjaren?}\tabularnewline
&
&
\multicolumn{6}{l}{ O ja}\tabularnewline
&
&
\multicolumn{6}{l}{ O neen}\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}llllrlll}
6.&
\multicolumn{8}{p{117mm}}{Vindt u dat u een goede relatie had met uw}\tabularnewline
&
vader:&
O ja&
moeder:&
O ja&
broers:&
O ja&
zussen:&
O ja\tabularnewline
&
&
O nee&
&
O nee&
&
O nee&
&
O nee\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cl}
7.&
\multicolumn{2}{p{117mm}}{Zijn er één of meerdere broers of zussen van u ooit voor kortere}\tabularnewline
&
\multicolumn{2}{l}{of langere tijd geplaatst geweest in instellingen of pleeggezinnen?}\tabularnewline
&
&
O ja\tabularnewline
&
&
O nee\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cllcllc}
8.&
\multicolumn{7}{p{117mm}}{Hadden uw ouders een diploma?}\tabularnewline
&
&
vader:&
O ja&
&
moeder:&
O ja&
\tabularnewline
&
&
&
O nee&
&
&
O nee&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clll}
9.&
\multicolumn{4}{p{117mm}}{Wat was de bron van inkomen van uw ouders?}\tabularnewline
&
\multicolumn{4}{l}{(wilt u aankruisen wat juist is en eventueel aanvullen)}\tabularnewline
&
&
O loon uit werk&
Welk werk?&
....................................................\tabularnewline
&
&
\multicolumn{2}{l}{O werkloosheidsvergoeding }&
\tabularnewline
&
&
\multicolumn{2}{l}{O ziekte- of invaliditeitsvergoeding }&
\tabularnewline
&
&
O bestaansminimum&
&
\tabularnewline
&
&
O iets anders&
Wat?&
....................................................\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clclll}
10.&
\multicolumn{6}{p{117mm}}{Hadden uw ouders een eigen zaak of zijn ze vroeger zelfstandige geweest?}\tabularnewline
&
&
O ja&
&
Hoelang?&
&
.........................................................\tabularnewline
&
&
&
&
\multicolumn{2}{l}{In welke branche?}&
.........................................................\tabularnewline
&
&
O nee&
&
&
&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clclll}
11.&
\multicolumn{6}{p{117mm}}{Zijn er overlijdens geweest in uw familie die u zwaar vielen?}\tabularnewline
&
&
O ja&
&
Van wie?&
&
.........................................................\tabularnewline
&
&
O nee&
&
&
&
\tabularnewline
\end{tabular}\end{center}
\vspace{0.3cm}

\medskip{}
\noindent \textbf{\underbar{\large Uw jeugd}}{\large \par}

\vspace{0.3cm}
\begin{center}\begin{tabular}{p{3mm}lp{40mm}}
12.&
Tot welke leeftijd bent u naar school geweest?&
..................................\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cl}
13.&
\multicolumn{2}{p{117mm}}{Had u vriendjes of vriendinnetjes op school?}\tabularnewline
&
&
O ja\tabularnewline
&
&
O nee\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cl}
14.&
\multicolumn{2}{p{117mm}}{Kwamen er soms vriendjes of vriendinnetjes bij u spelen thuis?}\tabularnewline
&
&
O ja, redelijk dikwijls\tabularnewline
&
&
O ja, maar heel weinig\tabularnewline
&
&
O nee, zo goed als nooit\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clcl}
15.&
\multicolumn{4}{p{117mm}}{Zat u in:}\tabularnewline
&
&
O het gewoon onderwijs&
&
O het bijzonder onderwijs\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}p{117mm}}
16.&
Wat is volgens u meest van toepassing op uw kinder- en jeugdjaren:\tabularnewline
&
O ik kreeg hulp bij het maken van mijn huiswerk of het leren van mijn
lessen\tabularnewline
&
O ik moest mijn plan trekken\tabularnewline
&
O ik maakte geen huiswerk\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cl}
17.&
\multicolumn{2}{p{117mm}}{Bent u ooit geschorst geweest op één of meerdere scholen, of buitengesmeten?}\tabularnewline
&
&
O ja\tabularnewline
&
&
O nee\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clcll}
18.&
\multicolumn{5}{p{117mm}}{Hebt u een diploma?}\tabularnewline
&
&
O ja&
&
Welk?&
....................................................................................\tabularnewline
&
&
O nee&
&
&
\tabularnewline
\end{tabular}\end{center}
\vspace{0.3cm}

\medskip{}
\noindent \textbf{\underbar{\large Ervaringen in uw jeugd}}{\large \par}

\vspace{0.3cm}
\begin{center}\begin{tabular}{p{3mm}cllcl}
19.&
\multicolumn{5}{p{117mm}}{Bent u zelf als kind ooit voor kortere of langere periodes geplaatst
geweest}\tabularnewline
&
\multicolumn{5}{l}{in één of meerdere instellingen of pleeggezinnen?}\tabularnewline
&
&
O ja&
Hoe lang?&
\multicolumn{2}{l}{ .................................................................................}\tabularnewline
&
&
&
\multicolumn{2}{l}{Op welke leeftijd?}&
.....................................................................\tabularnewline
&
&
O nee&
&
&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cl}
20.&
\multicolumn{2}{p{117mm}}{(deze vraag alleen invullen als u ooit geplaatst werd)}\tabularnewline
&
\multicolumn{2}{l}{Is het duidelijk waarom u geplaatst werd?}\tabularnewline
&
&
O ja\tabularnewline
&
&
O nee\tabularnewline
&
\multicolumn{2}{l}{Lag de oorzaak van de plaatsing bij het feit dat u zelf een probleem
had?}\tabularnewline
&
&
O ja\tabularnewline
&
&
O nee\tabularnewline
&
\multicolumn{2}{l}{Lag de oorzaak van de plaatsing bij een probleem binnen de gezinssituatie?}\tabularnewline
&
&
O ja\tabularnewline
&
&
O nee\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cl}
21.&
\multicolumn{2}{p{117mm}}{Was er een vertrouwd figuur (een persoon of een dienst) in uw jeugd
waar u met uw problemen naartoe kon?}\tabularnewline
&
&
O ja\tabularnewline
&
&
O nee\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}p{117mm}}
22.&
Wat was uw belangrijkste vrijetijdsbesteding in uw kinderjaren?\tabularnewline
&
.....................................................................................................................\tabularnewline
&
.....................................................................................................................\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clll}
23.&
\multicolumn{4}{p{117mm}}{Had u in uw jeugd hobby's?}\tabularnewline
&
&
O ja&
Welke?&
....................................................................................\tabularnewline
&
&
O nee&
&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}p{117mm}}
24.&
Wat was de belangrijkste vrijetijdsbesteding in uw gezin in uw kinderjaren?\tabularnewline
&
.....................................................................................................................\tabularnewline
&
.....................................................................................................................\tabularnewline
\end{tabular}\end{center}
\vspace{0.3cm}

\medskip{}
\noindent \textbf{\underbar{\large Over uzelf, hier en nu}}{\large \par}

\vspace{0.3cm}
\begin{center}\begin{tabular}{p{3mm}clll}
25.&
\multicolumn{4}{p{117mm}}{Welk soort inkomen hebt u nu?}\tabularnewline
&
\multicolumn{4}{l}{(wilt u aankruisen wat juist is en eventueel aanvullen)}\tabularnewline
&
&
O loon uit werk&
Welk werk?&
.....................................................\tabularnewline
&
&
\multicolumn{2}{l}{O werkloosheidsvergoeding }&
\tabularnewline
&
&
\multicolumn{2}{l}{O ziekte- of invaliditeitsvergoeding }&
\tabularnewline
&
&
O bestaansminimum&
&
\tabularnewline
&
&
O iets anders&
Wat?&
.....................................................\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clclll}
26.&
\multicolumn{6}{p{117mm}}{Hebt u een eigen zaak of bent u vroeger zelfstandige geweest?}\tabularnewline
&
&
O ja&
&
Hoelang?&
&
.........................................................\tabularnewline
&
&
&
&
\multicolumn{2}{l}{In welke branche?}&
.........................................................\tabularnewline
&
&
O nee&
&
&
&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clcl}
27.&
\multicolumn{4}{p{117mm}}{Hebt u al contact gehad met:}\tabularnewline
&
&
- het OCMW:&
&
O ja\tabularnewline
&
&
&
&
O nee\tabularnewline
&
&
- de jeugdrechtbank:&
&
O ja\tabularnewline
&
&
&
&
O nee\tabularnewline
&
&
- een deurwaarder:&
&
O ja\tabularnewline
&
&
&
&
O nee\tabularnewline
&
&
- de gevangenis:&
&
O ja\tabularnewline
&
&
&
&
O nee\tabularnewline
&
&
- de psychiatrie:&
&
O ja\tabularnewline
&
&
&
&
O nee\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clclll}
28.&
\multicolumn{6}{p{117mm}}{Hoe is uw gezin samengesteld:}\tabularnewline
&
&
partner:&
&
O ja&
&
\tabularnewline
&
&
&
&
O nee&
&
\tabularnewline
&
&
kinderen:&
&
O ja&
Hoeveel?&
............................................................\tabularnewline
&
&
&
&
O nee&
&
\tabularnewline
&
&
anderen:&
&
O ja&
Wie?&
............................................................\tabularnewline
&
&
&
&
O nee&
&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}clll}
29.&
\multicolumn{4}{p{117mm}}{Bent u nu bezig met muziek, met knutselen, met schrijven of iets dergelijks?
Heeft u nu een hobby?}\tabularnewline
&
&
O ja&
Wat doet u?&
..............................................................................\tabularnewline
&
&
O nee&
&
\tabularnewline
\end{tabular}\end{center}
\vspace{0.3cm}

\vspace{0.3cm}
\begin{center}\begin{tabular}{p{3mm}cl}
30.&
\multicolumn{2}{p{117mm}}{Is er een vertrouwd figuur (een persoon of een dienst) waar u met
uw problemen naartoe kan?}\tabularnewline
&
&
O ja\tabularnewline
&
&
O nee\tabularnewline
\end{tabular}\end{center}
\vspace{0.3cm}

\medskip{}
\noindent \textbf{\underbar{\large Uw motivatie voor de opleiding}}{\large \par}

\vspace{0.3cm}
\begin{center}\begin{tabular}{p{3mm}p{117mm}}
31.&
Waarom wilt u ervaringsdeskundige worden?\tabularnewline
&
\tabularnewline
&
\tabularnewline
&
\tabularnewline
&
\tabularnewline
&
\tabularnewline
&
\tabularnewline
&
\tabularnewline
\end{tabular}\end{center}
\vspace{0.3cm}

\medskip{}
\noindent \textbf{\large Dank u voor uw inspanning ! !}{\large \par}
\lyxline{\large}

\clearpage


\section{\label{inhouden-selectiegesprek}Inhouden van het selectiegesprek}


\subsection*{Algemeen principe}

Als algemeen principe geldt dat de thema's uit de vragenlijst meteen
het kader scheppen voor de thema's die tijdens het selectiegesprek
aan bod zullen komen.


\subsection*{Aandachtspunten}

Volgende inhouden moeten tijdens het selectiegesprek zeker aan bod
komen, naar aanleiding van onderwerpen uit de vragenlijst of ter gelegenheid
van het doorvragen of dieper ingaan op onderwerpen uit de vragenlijst:

\begin{enumerate}
\item Gekoppeld aan de eerste vraag uit de vragenlijst is het belangrijk
om tijdens het selectiegesprek te trachten zicht te krijgen op de
aard van de uitsluitingservaring van de kandidaat-cursist. In wezen
richt de opleiding zich tot personen, die van jongs af diepe armoede
hebben meegemaakt. Dit vertaalt zich in het feit dat

\begin{enumerate}
\item ofwel het gezin, waarin de betrokkene opgroeide, als geheel het slachtoffer
werd van zware uitsluiting en daarbij volledig geïsoleerd kwam te
staan, en dus geen steun meer rondom zich had;
\item ofwel de uitsluiting zich binnenin het gezin manifesteerde, hetgeen
zich vaak toont in de vorm van uithuisplaatsing.
\end{enumerate}
\item Ga na in hoeverre de kandidaat bereid is om met zijn levensverhaal
te werken. Tijdens het selectiegesprek kan men de kandidaat-cursist
erover informeren dat dit bij momenten niet gemakkelijk zal zijn,
omdat hij terug door de pijn van het verleden zal moeten gaan.
\item Ga na hoe het staat met de vaardigheden van de kandidaat-cursist inzake
lezen en schrijven. Dit moet men doen indien men vaststelt dat de
kandidaat-cursist de vragenlijst niet eigenhandig heeft ingevuld.
Indien de kandidaat de vragenlijst wel zelf heeft ingevuld, kan men
hem inlichten over het feit dat men in het basisjaar rond taal zal
werken.
\item Soms kan het nuttig zijn om in selectiegesprekken ook reeds te vermelden
dat cursisten in de opleiding groeien en dat dit ook zichtbaar kan
zijn in het gezin van de cursist.
\item Ga na hoe de kandidaat kijkt naar het feit dat hij als cursist in
de opleiding naar zichzelf zal moeten kijken en eventueel in verband
daarmee een aantal werkpunten zal aangereikt krijgen. Dit thema kan
ter sprake gebracht worden door middel van een concreet voorbeeld.
In elk geval moet men de kandidaat-cursist informeren over het feit
dat dit op een bepaald moment in de opleiding een voorwaarde kan zijn
om de opleiding te kunnen voortzetten.
\item Ga na of de zwaarte van de gezinslast, die de kandidaat-cursist te
dragen heeft, redelijkerwijs wel kan gecombineerd worden met de opleiding.
\item Ga na of men in zijn omgeving over voldoende steun beschikt bij moeilijke
momenten. Hoe dan ook zullen er immers in de opleiding moeilijke momenten
opduiken.
\end{enumerate}

\section{\label{inhouden-selectie-vooropleiding}Te hernemen thema's}

Een aantal van de inhouden uit het selectiegesprek moet geregeld hernomen
worden in de loop van het basisjaar.


\subsection*{Algemeen principe}

Als algemeen principe geldt dat het proces, dat in het basisjaar centraal
staat, reeds een klein begin kent naar aanleiding van de selectieprocedure.
Vandaar is het logisch dat een aantal thema's uit die selectieprocedure
ook geregeld opnieuw ter sprake moet komen in de loop van het basisjaar.
Op die manier kan de inhoud ervan bij cursisten stilaan meer binnenkomen
en meer concreet worden.


\subsection*{Thema's}

Volgende thema's, die reeds tijdens het selectiegesprek aangeraakt
worden, moeten geregeld opnieuw hernomen worden tijdens het basisjaar:

\begin{enumerate}
\item De bereidheid van de cursist om met zijn levensverhaal te werken,
moet zeker ook bij het begin van het basisjaar opnieuw worden nagegaan.
\item Geregeld moet men met cursisten opnieuw het thema ter sprake brengen
dat cursisten in de opleiding groeien en dat dit ook zichtbaar kan
zijn in het gezin van de cursist.
\item Men moet constant oog blijven hebben voor de vraag of de zwaarte van
de gezinslast die de kandidaat-cursist te dragen heeft, wel te combineren
blijft met de opleiding.
\item Men moet eveneens constant oog blijven hebben voor de vraag of de
cursist in zijn omgeving over voldoende steun beschikt bij moeilijke
momenten.
\end{enumerate}
\newpage


\chapter{\label{cursistenstatuut}Vademecum sociaal statuut cursisten}

De administratie met betrekking tot het sociaal statuut van cursisten
is een taak van de lokale opleidingscoördinator. Het blijft gedurende
de hele opleiding een aandachtspunt. Als geheugensteun dus en omwille
van de complexiteit van de materie werd dit beknopt vademecum opgesteld.
Het verwijst naar handige informatiebronnen en brengt de taken van
de lokale opleidingscoördinator in herinnering die rechtstreeks te
maken hebben met het sociaal statuut van cursisten.

De sociale zekerheidssituatie van personen die in armoede leven kan
behoorlijk complex zijn. Onder cursisten valt ook een grote diversiteit
op, wat betreft hun sociaal statuut. Sommige cursisten zijn aangewezen
op het OCMW, andere zijn afhankelijk van het RIZIV. Soms hebben ze
een statuut bij de VDAB of in een project van sociale tewerkstelling.


\section{VDAB}

Door de dienst training en opleiding van de VDAB regio Gent wordt
een onthaalbrochure voor de cursisten van de opleiding tot ervaringsdeskundige
in de armoede en sociale uitsluiting verspreid en geregeld geactualiseerd.
Ze is bedoeld om cursisten die het statuut van cursist bij de VDAB
hebben te informeren over hun rechten en plichten. De brochure bevat
onder meer informatie over het opleidingscontract, over de vergoedingen
die de cursist van de VDAB kan krijgen, over het recht op vrijstelling
van stempelcontrole, over de plichten van de cursist in geval van
afwezigheid, enzovoort.

Dezelfde rechten en plichten gelden voor alle cursisten die de opleiding
tot ervaringsdeskundige volgen en een opleidingscontract met de VDAB
hebben, ongeacht de regio waartoe ze behoren. Ook voor hen kan de
onthaalbrochure van de regio Gent dus erg nuttig zijn, in afwachting
dat ook andere regio's dit Gentse voorbeeld gaan navolgen.

Ondanks het feit dat het sociaal statuut van cursist bij de VDAB goed
is uitgebouwd en degelijk gedocumenteerd, kan men toch nog geconfronteerd
worden met situaties, waarvoor het niet eenduidig vast staat hoe men
ze dient te beoordelen. Zo is het bijvoorbeeld duidelijk dat een cursist
geen opleidingscontract meer kan krijgen bij de VDAB indien hij een
opleidingsjaar dient te hernemen. Maar in een modulair uitgebouwde
opleiding blijkt een cursist soms ook geen opleidingscontract meer
te kunnen krijgen omdat hij volgens de VDAB te lang doet over de opleiding.
Nochtans staat in dat geval de opleidingsduur, gezien het modulair
karakter ervan, niet eenduidig vast. Dit voorbeeld illustreert dat
het noodzakelijk kan zijn om vanuit de opleiding rond concrete vraagstukken
met de VDAB te overleggen of te onderhandelen.


\section{OCMW}

Ook leefloontrekkers die van start gaan met de opleiding tot ervaringsdeskundige
in armoede en sociale uitsluiting kunnen bij de VDAB het statuut van
cursist en dus een opleidingscontract krijgen. Daarnaast kunnen leefloontrekkers
ook nog te maken krijgen met aspecten, die specifiek zijn voor hun
situatie van leefloontrekker. Zo stellen sommige OCMW's cursisten
bijvoorbeeld voor om een integratiecontract af te sluiten ter bekrachtiging
van het engagement dat de cursist aangaat door met de opleiding van
start te gaan.


\section{RIZIV}

Voor cursisten die van het RIZIV afhangen is geen onthaalbrochure
beschikbaar, zodat de lokale opleidingscoördinator extra alert moet
zijn om cursisten die onder een dergelijk statuut vallen, uitgebreid
in te lichten over de mogelijke gevolgen die het volgen van de opleiding
kan hebben en over de formaliteiten die ze eventueel in dit verband
moeten vervullen. Een cursist kan bijvoorbeeld in sommige gevallen
het risico lopen geschorst te worden omwille van het volgen van de
opleiding. Een dergelijke schorsing kan een cursist ook te beurt vallen
na het beëindigen van de opleiding, omdat men er vanuit gaat dat wie
een beroepsgerichte opleiding heeft voltooid, opnieuw arbeidsgeschikt
is. De adviserend geneesheer bekleedt in deze dossiers een sleutelpositie.
In de meeste gevallen is het daarom aangewezen dat de lokale opleidingscoördinator
met de goedkeuring van de cursist contact neemt met de persoon die
diens dossier beheert, zodat er rechtstreeks duidelijke afspraken
kunnen gemaakt worden met betrekking tot de te vervullen formaliteiten.


\section{Andere sociale statuten}

Ook voor cursisten die onder andere sociale statuten vallen, kunnen
bepaalde specifieke regelingen van kracht zijn. Zo kunnen bijvoorbeeld
mindervaliden (via het Vlaams Fonds) en nog andere sociale statuten
vrijstelling bekomen van het betalen van het inschrijvingsgeld voor
de opleiding.

Voor de sociaal tewerkgestelde cursisten moet soms onderhandeld worden
met de sociale tewerkstellingsplaatsen over het oplossen van de ontstane
problemen op de werkvloer. Door het volgen van de opleiding komt de
cursist op de tewerkstellingsplaats in een uitzonderingssituatie terecht,
hetgeen voor conflicten kan zorgen tussen de cursisten en de andere
werknemers.


\section{Takenlijst lokale opleidingscoördinator}

In verband met hun sociaal statuut is het van belang dat cursisten
reeds van bij de eerste opleidingsdag goed geïnformeerd worden over
een aantal essentiële zaken. Verder moet de lokale opleidingscoördinator
permanent oog hebben voor het feit dat het tot zijn verantwoordelijkheid
behoort om cursisten op de hoogte te brengen en te houden van alle
belangrijke informatie die met hun sociaal statuut verband houdt.


\subsection{Eerste lesdag nieuwe groep}

Op een eerste lesdag is het niet enkel van belang dat cursisten geïnformeerd
worden over een aantal zaken die verband houden met hun sociaal statuut,
er moet hen uiteraard ook een aantal mededelingen gedaan worden over
praktisch-organisatorische zaken in verband met de opleiding. In de
hiernavolgende checklist komen ze allebei aan bod.

\begin{itemize}
\item als iedereen er is: verwelkoming, namenrondje (controle aanwezigheden)
+ waar woont men?
\item voorstelling:

\begin{itemize}
\item lokale opleidingscoördinator
\item procesbegeleiders
\item VDAB-moduleverantwoordelijke
\item afgevaardigde van het CVO
\end{itemize}
\item beknopte uitleg over de opleiding
\item uitleg over de VDAB (thema's: zie onthaalbrochure VDAB)
\item VDAB-contracten en fiches {}``reisweg'' invullen
\item uitleg over het CVO
\item inschrijvingsfiches CVO invullen
\item uitleg over terugbetaling onkosten: kinderopvang, broodmaaltijden,
aankoop materiaal
\item uitleg over het uurrooster
\item tijd nemen voor vragen
\item individuele check bij VDAB-verantwoordelijke en eventueel CVO-afgevaardigde
van ingevulde papieren
\item rondleiding: waar eten, toiletten, bureel opleidingscoördinator, postvakjes
docenten, receptie, \ldots{}
\item uitdelen balpennen, agenda's, notablok, mappen
\item uitdelen huishoudelijk reglement en examenreglement (worden grondig
besproken door de procesbegeleiders in de loop van de eerste weken)
\item afsprakenlijst overlopen: waar roken, wie verwittigen bij ziekte,
ziektebriefjes, \ldots{}
\end{itemize}

\subsection{Belangrijke informatie voor de cursisten}

\begin{itemize}
\item wat moeten cursisten met een werkloosheidsuitkering doen bij ziekte?
(mutualiteit verwittigen e.d.)
\item implicaties van een \emph{deeltijdse} opleiding (o.a. uitkering zakt
na 1 jaar voor samenwonenden en voor alleenstaanden zonder kinderen)
\item kan men opgeroepen worden voor deeltijds werk?
\item vergoeding reis- en kinderopvangkosten (-3 jaar) door de VDAB
\item welke papieren moet men op het einde van de maand indienen bij de
uitbetalingsinstelling?
\item wat moet men doen in de schoolvakanties, welke papieren moet men dan
indienen?
\item is de opleidingspremie en de reisonkostenvergoeding belastbaar?
\item belang van inschrijving als {}``vrijwillig werkzoekende'' als men
niet uitkeringsgerechtigd is (bijvoorbeeld huisvrouwen): dan kan men
na een jaar wèl een opleidingspremie krijgen!
\item welke papieren moet iemand die op RIZIV staat invullen?
\item papieren voor iemand die wel uitkeringsgerechtigd werkloos is, maar
geen VDAB-contract krijgt (bijvoorbeeld {}``bissers''): aanvraag
vrijstelling stempelcontrole
\item papieren voor educatief verlof voor mensen die betaald werken
\end{itemize}
\newpage


\chapter{\label{evaluatieformulieren}Evaluatieformulieren}

In de opleiding worden diverse evaluatieformulieren gebruikt, die
de cursisten in staat stellen feedback te geven over diverse facetten
van de opleiding. De verkregen respons kan opleiders in staat stellen
hun werkwijze desgewenst bij te stellen.

Niet alle evaluaties gebeuren aan de hand van het invullen van een
evaluatieformulier. Zo is het een courant gebruik om de vakoverschrijdende
algemene evaluatie van een opleidingsjaar niet schriftelijk te laten
verlopen, maar wel via een klassikaal groepsgesprek.

De in deze bijlage opgenomen voorbeelden van evaluatieformulieren,
zijn hoofdzakelijk formulieren met gesloten antwoordcategorieën. Zolang
cursisten nog met een zekere drempelvrees zitten tegenover schrijven,
is een dergelijke formule aangewezen. Nadien kan men ook een meer
open vorm van evaluatie toepassen, waarbij eigenlijk maar een enkele
open vraag gesteld wordt, namelijk {}``wat wil je over deze docent/dit
vak graag kwijt,'' en waarbij bij wijze van geheugensteun een lijst
van items wordt gevoegd die eventueel aan bod kunnen komen.

\newpage


\section{\label{evaluatieformulier-vooropleiding}Evaluatieformulier basisjaar}

Gelieve volgende vragen te beantwoorden ter evaluatie van het basisjaar.

\begin{enumerate}
\item Wat had je verwacht van het basisjaar voordat je begon?\\
\bigskip \bigskip 
\item Hoe vond je de ontvangst in het begin van het basisjaar?\\
\bigskip \bigskip 
\item Hoe vond je de opbouw van het basisjaar: eerst levensverhaal, dan
thema's, dan levensverhaal plus thema's?\\
\bigskip \bigskip 
\item Was het voor jezelf zinvol om je levensgeschiedenis in groep te vertellen
en bevraagd te worden?\\
\bigskip \bigskip 
\item Hoe heb je de groep ervaren en jouw functioneren daarin?\\
\bigskip \bigskip 
\item Was er voldoende variatie in het programma?\\
\bigskip \bigskip 
\item Hoe heb je de individuele opvolging ervaren?

\begin{enumerate}
\item Had je voldoende ruimte om te zeggen wat je wilde zeggen?
\item Wat heb je er aan gehad?\\
\bigskip \bigskip 
\end{enumerate}
\item Was het voor jou zinvol om met een levensboek en een dagboek te werken?\\
Had je daar voldoende tijd voor?
\end{enumerate}
\vfill \hfill Bedankt voor je medewerking!

\newpage


\section{\label{evaluatieformulier-opleidingsco=F6rdinator}Evaluatieformulier
opleidingscoördinator}

Gelieve volgende vragen te beantwoorden ter evaluatie van de lokale
opleidingscoördinator: \ldots{}\ldots{}\ldots{}\ldots{}\ldots{}\ldots{}\ldots{}
(naam van de lokale opleidingscoördinator)

\bigskip

\begin{enumerate}
\item Ervaarde je de lokale opleidingscoördinator als een betrokken persoon?


Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Kon je hem voldoende bereiken indien je hem nodig had?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Voelde je je veilig om hem een vraag te stellen?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Wat zijn je verwachtingen van een lokale opleidingscoördinator?\\
\bigskip \bigskip \bigskip \bigskip \bigskip \bigskip
\item Voldeed deze lokale opleidingscoördinator aan je verwachtingen?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip
\item Ervaarde je hem als zorgzaam?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip
\item Nam hij jouw persoonlijke vragen ter harte?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip
\item Vond je de opleiding degelijk georganiseerd?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip
\item Verliepen de broodjesmaaltijden vlot?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip
\item Verliep de terugbetaling van gemaakte kosten naar wens?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Wat vond je een sterke kant van de lokale opleidingscoördinator?\\
\bigskip \bigskip \bigskip \bigskip \bigskip \bigskip
\item Wat vind je een aandachtspunt voor de lokale opleidingscoördinator?\\
\bigskip \bigskip \bigskip \bigskip \bigskip \bigskip
\item Wat zou je hem willen zeggen?\\
\bigskip \bigskip \bigskip \bigskip \bigskip \bigskip
\item Zijn er nog zaken die je kwijt wilt over de coördinatie en die nog
niet aan bod zijn gekomen?\\
\bigskip \bigskip \bigskip \bigskip \bigskip \bigskip
\end{enumerate}
\hfill Bedankt voor je medewerking!

\newpage


\section{\label{evaluatieformulier-opgeleide-procesbegeleider}Evaluatieformulier
procesbegeleider}

Gelieve volgende vragen te beantwoorden ter evaluatie van de opgeleide
procesbegeleider: \ldots{}\ldots{}\ldots{}\ldots{}\ldots{}\ldots{}\ldots{}\ldots{}\ldots{}\ldots{}\ldots{}
(naam van de procesbegeleider)

\bigskip

\begin{enumerate}
\item Ervaarde je de procesbegeleider als betrokken? 

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Heb je het gevoel dat de procesbegeleider voeling kan maken met de
eigenheid van armoede?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Voelde je je veilig bij deze procesbegeleider?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
 \bigskip \bigskip \bigskip \bigskip
\item Kon je voldoende bij hem terecht indien je hem nodig had? Maakte hij
voldoende tijd? Had hij voldoende aandacht?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
 \bigskip \bigskip \bigskip \bigskip
\item Voelde je je voldoende begrepen en gesteund door de procesbegeleider?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Wat vind je een belangrijk pluspunt van deze procesbegeleider?\\
\bigskip \bigskip \bigskip \bigskip \bigskip \bigskip
\item Wat vind je een aandachtspunt voor deze procesbegeleider?\\
\bigskip \bigskip \bigskip \bigskip \bigskip \bigskip
\item Vond je dat de procesbegeleider goed kon samenwerken met de ervaringsdeskundige?\\
\bigskip \bigskip \bigskip \bigskip \bigskip \bigskip
\item Zijn er zaken die hier niet bevraagd werden en die je nog graag kwijt
wilt?\\
\bigskip \bigskip \bigskip \bigskip \bigskip \bigskip
\end{enumerate}
\hfill Bedankt voor je medewerking!

\newpage


\section{\label{evaluatieformulier-ervaringsdeskundige-procesbegeleider}Evaluatieformulier
ervaringsdeskundige}

Gelieve volgende vragen te beantwoorden ter evaluatie van de ervaringsdeskundige
procesbegeleider: \ldots{}\ldots{}\ldots{}\ldots{}\ldots{}\ldots{}
(naam van de ervaringsdeskundige)

\bigskip

\begin{enumerate}
\item Vond je de ervaringsdeskundige voldoende aanwezig binnen de opleiding?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Voelde je je veilig bij hem?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Kon je voldoende bij hem terecht indien je hem nodig had?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Maakte hij voldoende tijd voor je?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Had hij voldoende aandacht voor je?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Voelde je je voldoende begrepen en gesteund door hem?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Kan hij een model voor je betekenen?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Zag je voldoende het verschil tussen de taak van een opgeleide docent
en de rol van de ervaringsdeskundige in de opleiding?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Wat vind je sterke kanten van de ervaringsdeskundige?\\
\bigskip \bigskip \bigskip \bigskip \bigskip \bigskip
\item Wat vind je een aandachtspunt voor de ervaringsdeskundige?\\
\bigskip \bigskip \bigskip \bigskip \bigskip \bigskip
\item Wat had je verwacht van een ervaringsdeskundige binnen de opleiding?\\
\bigskip \bigskip \bigskip \bigskip \bigskip \bigskip
\item Voldeed deze ervaringsdeskundige aan die verwachtingen?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Leer je bij van de ervaringsdeskundige? Zo ja, wat vooral? Zo neen,
waar heeft dat volgens jou mee te maken?\\
\bigskip \bigskip \bigskip \bigskip \bigskip \bigskip
\item Wat zou je hem willen zeggen?\\
\bigskip \bigskip \bigskip \bigskip \bigskip \bigskip
\item Zijn er nog dingen die niet bevraagd zijn en die je nog kwijt wilt?\\
\bigskip \bigskip \bigskip \bigskip \bigskip \bigskip
\end{enumerate}
\hfill Bedankt voor je medewerking!

\newpage


\section{\label{evaluatieformulier-vakdocent}Evaluatieformulier vakdocent}

Gelieve volgende vragen te beantwoorden ter evaluatie van het vak:
\\
\ldots{}\ldots{}\ldots{}\ldots{}\ldots{}\ldots{}\ldots{}\ldots{}
(naam van het vak)\\
\\
Naam docent:\ldots{}\ldots{}\ldots{}\ldots{}\ldots{}\ldots{}\ldots{}\ldots{}
(naam van de docent)

\bigskip

\begin{enumerate}
\item Wat vond je van de vakinhoud?

Goed \hfill Matig \hfill Slecht \hfill Weet niet\\
\\
Licht toe:\\
\bigskip \bigskip \bigskip \bigskip
\item Wat vond je van de manier waarop het vak gegeven werd?

Goed \hfill Matig \hfill Slecht \hfill Weet niet\\
\\
Licht toe:\\
\bigskip \bigskip \bigskip \bigskip
\item Ervaarde je de docent als betrokken?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Heb je het gevoel dat de docent voeling kan maken met de eigenheid
van armoede?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Slaagde de docent erin je gerust te stellen voor het examen?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip \bigskip
\item Vond je het examen:

Op maat \hfill Te moeilijk \hfill Te gemakkelijk \hfill Weet niet\\
\\
Licht toe:\\
\bigskip \bigskip \bigskip \bigskip
\item Kon je jezelf terugvinden in de punten die je kreeg van de docent?

Ja \hfill Neen \hfill Weet niet\\
\\
Licht toe:\\
\bigskip \bigskip \bigskip \bigskip
\item Vond je het examen te kennisgericht?

Ja \hfill Neen \hfill Weet niet\\
\\
Licht toe:\\
\bigskip \bigskip \bigskip \bigskip
\item Voelde je je veilig bij deze docent?\\
\\
Ja \hfill Eerder wel \hfill Eerder niet \hfill Neen \hfill Weet
niet\\
\\
 \bigskip \bigskip \bigskip \bigskip
\item Liet de docent genoeg ruimte voor ervaringsgerichte inbreng van de
cursisten tijdens de les?

Ja \hfill Eerder wel \hfill Eerder niet \hfill Neen \hfill Weet
niet\\
\\
Licht toe:\\
\bigskip \bigskip \bigskip
\item Zou je het leuk vinden deze docent nog terug te krijgen voor een ander
vak?

Ja \hfill Neen \hfill Weet niet\\
\\
Licht toe:\\
\bigskip \bigskip \bigskip
\item Wat vind je een belangrijk pluspunt van deze docent?\\
\bigskip \bigskip \bigskip \bigskip \bigskip
\item Wat vind je een aandachtspunt voor deze docent?\\
\bigskip \bigskip \bigskip \bigskip \bigskip
\item Vond je dat deze docent goed kon samenwerken met de ervaringsdeskundige?\\
\bigskip \bigskip \bigskip \bigskip \bigskip
\item Zijn er zaken die hier niet bevraagd werden en die je nog graag kwijt
wilt?\\
\bigskip \bigskip \bigskip \bigskip \bigskip
\end{enumerate}
\hfill Bedankt voor je medewerking!

\newpage


\chapter{\label{brochure-beroepspraktijk}Brochure beroepspraktijk}

In de brochure beroepspraktijk kunnen praktijkplaatsen alle noodzakelijke
informatie vinden over de beroepspraktijk in het kader van de opleiding
tot ervaringsdeskundige. Behalve de hierna weergegeven inhoud bevat
deze brochure ook nog een schematisch overzicht van de hele opleiding
en een overzicht van de opleidingsdoelen van de beroepspraktijk. Dit
laatste overzicht kan meteen ook dienst doen als evaluatieschema voor
de beroepspraktijk. Beide schema's werden hierna niet opgenomen omdat
ze reeds eerder in dit handboek aan bod kwamen. Ze zijn immers ook
opgenomen in het huishoudelijk reglement van de opleiding. De lezer
vindt daar het overzicht van de opleiding in paragraaf \vref{opleidingsprogramma-ervaringsdeskundige}
en het overzicht van de opleidingsdoelen voor de beroepspraktijk in
paragraaf \vref{evaluatieschema-beroepspraktijk} en volgende.


\section{Inleiding}

Beste praktijkbegeleid(st)er,\\
\\
Voor u ligt de brochure beroepspraktijk van de opleiding tot ervaringsdeskundige
in armoede en sociale uitsluiting. Deze opleiding kadert in het volwassenenonderwijs
en geeft recht op het certificaat/diploma {}``ervaringsdeskundige
in armoede en sociale uitsluiting''. Dit is een opleiding van het
niveau secundair technisch onderwijs met beperkt leerplan.

In deze brochure willen wij u informeren over het praktijkgedeelte
van de opleiding. Voor meer uitleg over de doelstellingen van De Link
en onze visie op kansarmoede verwijzen wij u graag naar onze brochure
over de {}``krachtlijnen'' van De Link.

Anders dan bij andere opleidingen is het beroepsprofiel van de ervaringsdeskundige
in armoede en sociale uitsluiting nog niet vast omlijnd. De Link kan
niet bogen op een jarenlange traditie van opleiding, maar introduceert
een nieuwe methodiek die in volle ontwikkeling is en zich in de komende
jaren hopelijk als zinvol kan bewijzen. Een logisch probleem daarbij
is het feit dat de werkers die de begeleiding van de ervaringsdeskundige
op de praktijkplaats doen zelf meestal nog geen duidelijk zicht hebben
op wat de taak van een ervaringsdeskundige kan inhouden en zelf geen
model kunnen staan voor deze functie.

Daarom betekent de inschakeling van de ervaringsdeskundige in de praktijk
vooral een zoeken en een aftasten, zowel naar mogelijke taken en opdrachten
voor de ervaringsdeskundige als naar de rol die een ervaringsdeskundige
kan spelen binnen de organisatie.

Ervaringsdeskundigen die praktijk doen zijn -uiteraard- nog in opleiding.
Dit betekent dat ze de ruimte moeten krijgen om hun functie als ervaringsdeskundige
te leren uitoefenen. Het gevaar is niet denkbeeldig dat de verwachtingen
van de organisaties te hoog liggen en dat de ervaringsdeskundige hierbij
té snel teveel verantwoordelijkheid krijgt.

Daarom is het zo belangrijk dat we samen met de praktijkplaats op
zoek gaan naar hoe deze methodiek kan geïntroduceerd worden in het
werkveld. We willen kijken hoe we de ervaringsdeskundigen in opleiding
kunnen inschakelen in organisaties op een manier die een meerwaarde
kan betekenen voor die organisaties, maar die er in de eerste plaats
op gericht is de leerkansen voor de ervaringsdeskundige te optimaliseren.\\
\\
Wij danken u voor uw engagement.


\section{Het belang van een opleiding tot ervaringsdeskundige}

De Link is in eerste instantie met deze opleiding gestart omwille
van het bestaan van de {}``missing link'' waardoor armen stelselmatig
verder uitgesloten worden. Nogmaals verwijzen wij u naar de brochure
{}``Krachtlijnen'' voor meer uitleg.

Het is onze overtuiging dat het tijd wordt dat mensen die verplicht
worden om in armoede te leven naar buiten komen en gehoord worden.
We bieden mensen een erkend certificaat/diploma zodat ze meer kansen
hebben op de arbeidsmarkt. Een markt die (behalve voor poetswerk of
handarbeid) voor hen meestal gesloten blijft. Een certificaat/diploma
maakt het mogelijk dat het bestaan van ervaringsdeskundigheid erkend
wordt en een plaats krijgt in de maatschappij. Zich erkend voelen
binnen een werkomgeving geeft ook zingeving op vele andere vlakken.
Men wordt serieus genomen. We streven er naar dat de ervaringsdeskundige
aan de slag kan in de vele hulpverleningssectoren waar met armen wordt
gewerkt.

Het is niet de bedoeling dat de ervaringsdeskundige een hulpverlener
wordt. Hij zoekt samen met de hulpverlener naar de betekenis van wat
zich aandient en is vanuit zijn geschiedenis en verruimde armoede-ervaring
in het bijzonder gevoelig voor de mogelijke missing linken. Hij heeft
de verantwoordelijkheid om deze te benoemen en bewust te maken naar
de betrokken partijen.

Om dit doel te bereiken biedt De Link een opleiding aan waar getracht
wordt een evenwicht te vinden tussen ervaringsgericht leren, theoretische
kennis en praktijkervaring.

Anders dan bij andere opleidingen wordt in een eerste fase (de persoonsgerichte
modules) uitsluitend gewerkt met de (levens)verhalen van de mensen
zodat zij de mogelijkheid krijgen om moeilijke stukken af te geven
of te delen en de ruimte krijgen om te leren.

In de lessen wordt de theorie zoveel mogelijk gekoppeld aan de ervaringen
van de mensen zodat ze kan geïntegreerd worden.

Voor de meeste cursisten is deze opleiding een eerste kans tot onderwijs.
Ze werden in hun onderwijservaring dikwijls bekeken als {}``dom'',
ze werden uitgesloten van positieve onderwijservaringen. Wij merken
vandaag dat ze zeer gemotiveerd zijn om te leren en vooruit te komen.

Vanuit hun getekende levensgeschiedenis stellen ze fundamentele vragen
bij de inhoud van veel vakken. Dit maakt de lessen bijzonder levendig
en resulteert in een boeiende uitwisseling en confrontatie van verschillende
leefwerelden.

Tenslotte biedt de beroepspraktijk de mogelijkheid om een en ander
te oefenen in het werkveld. En daar hebben we praktijkplaatsen nodig
die dit avontuur mee willen aangaan, die mee willen zoeken naar een
gerichte methodiek van armoedebestrijding.


\section{De procedure}


\subsection{Aanmelding}

\begin{enumerate}
\item De organisatie kan zich als kandidaat praktijkplaats aanmelden bij
De Link. Er volgt dan een kennismakingsgesprek waarin de verwachtingen
van de school en de mogelijkheden van de praktijkplaats aan elkaar
worden getoetst.
\end{enumerate}

\subsection{Verloop van de beroepspraktijk}

\begin{enumerate}
\item Als er een cursist is met interesse voor een bepaalde praktijkplaats
wordt er door de procesbegeleiders van de school contact genomen om
een afspraak te maken.
\item Er volgt dan een kennismakingsgesprek tussen de organisatie (praktijkbegeleiders),
de cursist en de procesbegeleiders.
\item Als alle betrokken partijen met elkaar aan de slag willen, volgt er
een gesprek waarin alle concrete afspraken en de eventuele leerpunten
(aan de hand van het evaluatieschema) worden besproken. Dit gesprek
kan eventueel onmiddellijk aansluiten op het kennismakingsgesprek.
\item Tijdens de praktijkperiode zijn de procesbegeleiders beschikbaar voor
eventuele bijsturing en om de cursist en de praktijkplaats te ondersteunen
bij hun zoekproces. In principe komen de procesbegeleiders tussentijds
langs om een en ander samen te bekijken.
\item Op het einde van de praktijkperiode is er een eindevaluatie. De praktijkbegeleider
maakt vooraf een schriftelijk verslag aan de hand van een aantal relevante
items uit het evaluatieschema. Dit verslag dient als uitgangspunt
voor een evaluatiegesprek. De school bepaalt de behaalde punten. In
onderlinge afspraak kan ook een tussentijdse evaluatie worden gepland.
\item Op het einde van de maand dient de praktijkbegeleider het formulier
met de gepresteerde uren te ondertekenen. Voor de cursisten die een
vergoeding krijgen van de VDAB is het zeer belangrijk dat deze formulieren
zo snel mogelijk op de school worden ingeleverd zodat we ze tijdig
kunnen doorsturen en de cursist zijn vergoeding kan ontvangen.
\end{enumerate}

\section{Verwachtingen ten aanzien van de praktijkplaats}

\begin{enumerate}
\item We beseffen dat de keuze om zich als praktijkplaats te engageren niet
evident is. Je begeeft je op onbekend terrein, deze praktijk is immers
van een andere orde dan de reguliere beroepspraktijk van maatschappelijk
werker of opvoeder. Je begeleidt als praktijkbegeleider een persoon
uit de doelgroep die spreekt vanuit zijn (verruimde) ervaring met
armoede en die leert om dit op een constructieve manier te delen met
alle betrokken partijen.
\item Hoewel het niet op elke praktijkplaats mogelijk is geeft de school
de voorkeur aan het werken in tandem. De werker en de cursist hebben
zo de mogelijkheid om elkaar op vrij korte tijd goed te leren kennen
en hun beleving en betekenisgeving met elkaar te delen. Zo kan de
ervaringsdeskundige cursist in gelijkwaardigheid binnen een persoonlijke
en veilige context experimenteren en groeien. Het is belangrijk dat
er met de cursist gezocht wordt naar het specifieke van zijn rol als
ervaringsdeskundige en dat is niet vanzelfsprekend omdat de meeste
praktijkbegeleiders zelf niet zo bekend zijn met deze nieuwe methodiek.
Het is immers niet de bedoeling dat de cursist opgeleid wordt als
hulpverlener of buurtwerker of maatschappelijk werker \ldots{}. Zijn
(doorleefde en verruimde) armoede-ervaring is de bron waaruit de cursist
zou moeten putten om wat hij meemaakt te begrijpen en te interpreteren
en zo de betekenisgeving van de werker aan te vullen en te verdiepen.\\
Van de praktijkbegeleider wordt dus gevraagd om de cursist hierin
te stimuleren, open te staan voor een misschien heel andere beleving
en interpretatie en een constructieve dialoog aan te gaan.
\item De ervaringsdeskundige zit in een leerpositie. De praktijkbegeleider
stimuleert de cursist om te spreken en dient er zich van bewust te
zijn dat het voor een aantal van hen de eerste keer is dat ze een
forum krijgen, dat ze serieus worden genomen. Het is niet denkbeeldig
dat sommige cursisten zich misschien op bepaalde momenten vergalopperen
als ze eindelijk ruimte krijgen. Deze nieuwe gegevenheid om te mogen
spreken, dit platform te krijgen moet met heel veel respect behandeld
worden zodat de ervaringsdeskundige kan leren gepast en constructief
te spreken en te handelen.
\item De verwachtingen ten aanzien van de cursist dienen realistisch te
zijn, afgestemd op zijn groeimogelijkheden en tempo. De ervaringsdeskundige
is niet degene die de problemen van de organisatie inzake kansarmoede
nu eens gaat oplossen. Die verwachting zou een ondraaglijke druk leggen
en tot mislukking gedoemd zijn. Er dient voldoende ruimte te zijn
voor de werkpunten die in overleg worden opgesteld.
\item De cursist kan gedurende de praktijkperiode situaties tegenkomen die
voor hem zeer herkenbaar zijn, bijvoorbeeld vanuit het eigen verleden.
Dit kan soms pijnlijk of moeilijk zijn en vormt uiteraard aanleiding
tot gesprek. Het moet duidelijk zijn dat indien de cursist zelf nog
begeleiding nodig heeft, dit niet kan gebeuren op de praktijkplaats.
Dit zou tot een rolverwarring leiden die de gelijkwaardigheid in het
gedrang kan brengen. Als een cursist vroeger cliënt is geweest in
de organisatie is dit een contra-indicatie om daar praktijk te doen.
\item Enkele praktische zaken:
\end{enumerate}
\begin{itemize}
\item Zoals hoger vermeld dienen de gepresteerde uren maandelijks ondertekend
en doorgegeven te worden aan de verantwoordelijke van De Link.
\item Bij problemen of conflicten kunnen de procesbegeleiders gecontacteerd
worden zodat een en ander tijdig in overleg kan bekeken worden en
een mogelijke escalatie kan voorkomen worden. Aarzel niet om ons te
contacteren.
\item Zoals hoger vermeld dienen de evaluatieverslagen tijdig opgemaakt
te worden aan de hand van het evaluatieschema dat is opgenomen in
deze brochure.
\item Er dienen duidelijke afspraken gemaakt te worden rond welke onkosten
door de praktijkplaats gedragen worden.
\item De cursist wordt verzekerd door de school.
\end{itemize}

\section{Verwachtingen ten aanzien van de cursist}

\begin{enumerate}
\item Een open en zoekende houding binnen het team en de tandem.
\item Zich bewust zijn van zijn specifieke taak als betekenisverlener vanuit
zijn (verruimde) kennis en beleving van armoede en wegen zoeken om
deze taak gestalte te geven in dialoog met de medewerkers.
\item Open staan voor opmerkingen en mogelijke leerdoelen die aangereikt
worden.
\item Actief betrokken werken aan de werkpunten welke in overleg met de
praktijkbegeleider, de procesbegeleiders en de cursist zelf werden
geformuleerd.
\item Een houding aannemen die leren mogelijk maakt.
\item Zich houden aan de deontologische regels die gelden op de praktijkplaats.
\item Zich houden aan praktische afspraken en het huishoudelijk reglement
van de praktijkplaats.
\end{enumerate}

\section{Ervaringen en bedenkingen vanuit de praktijk}

\begin{itemize}
\item De keuze om een ervaringsdeskundige cursist aan te nemen moet idealiter
gemaakt zijn vanuit de hele organisatie. Als slechts 1 teamlid of
een minderheid binnen de organisatie die keuze maakt, of de keuze
wordt van bovenaf opgelegd aan de werkers, wordt het bijzonder moeilijk
voor de ervaringsdeskundige. Als de verpersoonlijking van een nieuwe
methodiek die hij zelf nog moet oefenen en leren is de cursist-ervaringsdeskundige
bijzonder kwetsbaar. Als hij moet oproeien tegen een onderliggende
houding van {}``bewijs maar eerst dat jij een meerwaarde hebt,''
wordt de last zo groot dat het groeiproces belemmerd wordt, of onmogelijk.
\item Sommige werkers kunnen zich in zekere zin bedreigd voelen door de
aanwezigheid van een ervaringsdeskundige. Ze kunnen het gevoel krijgen
dat ze op de vingers gekeken worden, dat de ervaringsdeskundige gaat
beoordelen of ze hun werk wel goed doen en wellicht geen besef heeft
van wat er al geprobeerd is of van de omstandigheden waarin ze moeten
werken \ldots{}. Het is belangrijk dat deze gevoelens niet weggedrukt
of genegeerd worden. Juist het uitspreken ervan maakt mogelijk dat
een en ander kan uitgepraat worden en een plaats kan krijgen.
\item De cursist kan geen praktijk doen op een plaats waar hij zelf nog
hulpverlening krijgt of verbonden is als lid. Het is een structurele
moeilijkheid indien de cursist nog gekend is als cliënt van vroeger.
Dit kan problemen opleveren inzake posities zowel naar de werkers
als naar de cliënten.
\item Het is niet gemakkelijk om de verwachtingen op maat van de cursist
te houden, niet te hoog en niet te laag zodat een positief leerklimaat
ontstaat. Wat evident is voor de werker is dat misschien niet voor
de ervaringsdeskundige. Een open dialoog is noodzakelijk om de verschillen
en hun achtergrond te ontdekken.
\item Het is belangrijk dat de ervaringsdeskundige op termijn betrokken
wordt op alle niveaus. Dit kan moeilijk liggen. De praktijk wijst
wel uit dat de ervaringsdeskundige vanuit zijn concreet kader zinvolle
elementen kan aandragen en evidenties kan doorprikken.
\item De taak van de ervaringsdeskundige is bijzonder moeilijk. Van hem
wordt idealiter verwacht dat hij de missing links detecteert en deze
constructief kan verwoorden naar werkers en cliënten, dat hij spiegels
kan voorhouden aan alle betrokkenen, dat hij de cliënt ondersteunt
in zijn weg naar zelfwaarde en groei, dat hij zichzelf bekijkt en
verder groeit \ldots{}. Het spreekt vanzelf dat de cursist dit proces
slechts kan aangaan binnen een klimaat van vertrouwen en respect.
Dit vraagt tijd en de mogelijkheid tot fouten maken zonder veroordeeld
te worden.
\item De taal die veel hulpverleners gebruiken (bijvoorbeeld pedagogische
concepten) is een taal die door de ervaringsdeskundige niet altijd
begrepen wordt en hem monddood kan maken. Het is belangrijk regelmatig
bij elkaar te toetsen hoe de ander begrijpt wat er gezegd wordt.
\item Diensten ervaren dat het contact tussen ervaringsdeskundige en cliënt
dikwijls veel spontaner en gemakkelijker verloopt dan tussen werker
en cliënt. Wanneer dit niet als bedreigend gezien wordt opent dit
positieve mogelijkheden inzake samenwerking en bijschaven van het
aanbod.
\item De positieve inzet en het werken vanuit de eigen ervaring, het kunnen
aanvoelen van armoede wordt door de meeste diensten ervaren als een
meerwaarde. Als de werkers ook voor zichzelf het proces van zoeken
en groei blijven aangaan kan de samenwerking met de ervaringsdeskundige
een verrijking worden voor alle partijen, en vooral voor de mensen
in armoede.
\end{itemize}
\newpage


\chapter{\label{praktijkovereenkomst}Praktijkovereenkomst}

Tussen de ondergetekenden:

\begin{enumerate}
\item De praktijkplaats:\\
Naam: \dotfill\\
Adres: \dotfill\\
.\dotfill\\
Telefoon: \dotfill\\
Vertegenwoordigd door: \dotfill\\
In de hoedanigheid van: \dotfill\\
Stelt als praktijkbegeleider aan: \dotfill\\
De praktijkbegeleider zal de cursist begeleiden tijdens de beroepspraktijk.
\item De cursist(e):\\
Naam: \dotfill\\
Adres: \dotfill\\
.\dotfill\\
Telefoon: \dotfill
\item De opleidingsinstelling:\\
Naam: \dotfill\\
Adres: \dotfill\\
.\dotfill\\
in samenwerking met vzw De Link,\\
Boomgaardstraat 93 te 2018 Antwerpen\\
Opleidingsplaats: \dotfill\\
.\dotfill\\
Vertegenwoordigd door: \dotfill\\
En door: \dotfill\\
In de hoedanigheid van procesbegeleiders\\
Telefoon: \dotfill
\end{enumerate}
Wordt overeengekomen wat volgt:\\
\\
Art. 1 \hspace{1cm} De praktijkplaats aanvaardt een praktijkperiode
te organiseren voor de bovengenoemde cursist(e), ingeschreven in de
opleiding {}``Ervaringsdeskundige in armoede en sociale uitsluiting''
van opleidingsinstelling \dotfill \\
.\dotfill i.s.m. vzw De Link, in semester \dotfill van het \dotfill
jaar.\\
Deze praktijkperiode loopt van \dotfill tot \dotfill\\
De plaats van uitvoering van de beroepspraktijk is: \dotfill\\
.\dotfill\\
Het concrete uurrooster en het takenpakket worden besproken op het
introductiegesprek. Deze afspraken maken deel uit van dit contract
en worden in bijlage toegevoegd.\\
De cursist(e) wordt vanuit de opleiding begeleid door bovengenoemde
tandem van procesbegeleiders. Deze zijn de eerste contactpersonen
van de opleiding.\\
Vanuit de organisatie wordt de cursist(e) begeleid door bovengenoemde
praktijkbegeleider.\\
De praktijkplaats bevestigt de praktijkbrochure van vzw De Link ontvangen
te hebben.\\
\\
Art. 2 \hspace{1cm} De beroepspraktijk maakt deel uit van het programma
van de opleiding {}``Ervaringsdeskundige in armoede en sociale uitsluiting''.
Het schema van de opleiding is te vinden in de praktijkbrochure.\\
\\
Art. 3 \hspace{1cm} De praktijkplaats geeft aan de cursist(e) de
gelegenheid om praktijkervaring op te doen die relevant is om in toenemende
mate gestalte te geven aan het professioneel ingeschakeld worden als
ervaringsdeskundige in armoede en sociale uitsluiting. In functie
hiervan heeft de praktijkplaats het overzicht van de einddoelen voor
de beroepspraktijk ontvangen (zie praktijkbrochure).\\
\\
Art. 4 \hspace{1cm} De praktijkbegeleider maakt een schriftelijk
verslag van de praktijkperiode aan de hand van het overzicht van de
einddoelen voor de beroepspraktijk.\\
De gepresteerde praktijkuren worden maandelijks overgemaakt aan de
opleidingsinstelling.\\
\\
Art. 5 \hspace{1cm} De praktijkplaats bevestigt op de hoogte te zijn
van het specifieke van de functie van ervaringsdeskundige in armoede
en sociale uitsluiting en gaat akkoord met de inschakeling van de
cursist(e) in die functie (Zie ook {}``Krachtlijnen'' van vzw De
Link).\\
\\
Art. 6 \hspace{1cm} De cursist(e) respecteert de veiligheidsvoorschriften
die gelden binnen de praktijkplaats en in het algemeen alle interne
reglementen, onontbeerlijk voor de goede organisatie van de praktijkplaats,
voor zover deze hem/haar op regelmatige wijze zijn bekendgemaakt.\\
De cursist(e) verbindt er zich toe de procédés, bijzondere handelingen,
technische en boekhoudkundige inlichtingen, persoonlijke gegevens
met betrekking tot de personen, cliënten en/of patiënten, waarvan
hij of zij kennis heeft, noch rechtstreeks, noch onrechtstreeks te
openbaren, uit te geven of bekend te maken. Deze verplichting duurt
voort, ook na de beëindiging van de praktijkperiode.\\
\\
Art. 7 \hspace{1cm} Waar de inhoud van art.~5 en art.~6 met elkaar
in tegenspraak zou zijn of lijken, vormt zij voorwerp van overleg
tussen de praktijkbegeleider, de cursist(e) en de tandem van procesbegeleiders
en bij uitbreiding tussen de praktijkplaats en de opleidingsinstelling.\\
\\
Art. 8 \hspace{1cm} Voor het toepassingsgebied van het ARAB (algemeen
reglement voor de arbeidsbescherming) en van de wet betreffende het
welzijn van de werknemers bij de uitvoering van hun werk en haar uitvoeringsbesluiten,
wordt de cursist(e) gelijkgesteld met een werknemer/werkneemster.\\
\\
Art. 9 \hspace{1cm} De verzekering burgerlijke aansprakelijkheid
wordt geregeld door de praktijkplaats. Deze verzekering dekt risico's
voortvloeiend uit nalatigheden of onopzettelijke fouten van de cursist(e),
die lichamelijke of materiële schade veroorzaken aan derden (krachtens
artikels 1382 tot 1386bis van het B.W.). De risico's inzake ongeval
tijdens de praktijkopdracht en ongeval op de weg van en naar de praktijkplaats,
worden eveneens gedekt door de verzekering van de praktijkplaats.\\
\\
Art. 10 \hspace{0.8cm} Verplaatsings- en andere kosten die gevolg
zijn van het uitvoeren van een opdracht die door de praktijkplaats
opgelegd wordt, komen ten laste van de praktijkplaats.\\
\\
Art. 11 \hspace{0.8cm} Bij afwezigheid verwittigt de cursist(e),
indien mogelijk op voorhand en alleszins zo snel mogelijk, de praktijkplaats.
Hij of zij bezorgt aan de opleidingsinstelling een afwezigheidsattest.
Bij afwezigheid van meer dan 2 opeenvolgende praktijkdagen verwittigt
de cursist(e) ook de opleidingsinstelling.\\
\\
Art. 12 \hspace{0.8cm} Voortijdig beëindigen van de beroepspraktijk.\\
 Art. 12.1 \hspace{0.4cm} In principe wordt de praktijkperiode niet
voortijdig beëindigd. Indien er problemen rijzen tussen de praktijkplaats
en de cursist(e) zullen de opleidingsinstelling, de praktijkplaats
en de cursist(e) met elkaar in overleg treden vooraleer enige andere
actie te ondernemen. In geen geval zal een praktijkperiode zonder
overleg beëindigd worden.\\
 Art. 12.2 \hspace{0.53cm} De beroepspraktijk kan toch voortijdig
beëindigd worden:\\
 Art. 12.2.1 \hspace{0.15cm} Indien de opleidingsinstelling, de praktijkplaats
en de cursist(e) ermee instemmen.\\
 Art. 12.2.2 \hspace{0.25cm} Na schriftelijke opzegging door de opleidingsinstelling
indien ze na het in art.~12.1 bedoeld overleg met de cursist(e) en
met de praktijkplaats tot de vaststelling komt dat deze laatste haar
verplichtingen niet of op onvoldoende wijze naleeft of dat zich zodanige
omstandigheden voordoen dat van de cursist(e) redelijkerwijze niet
kan verwacht worden dat hij of zij de beroepspraktijk voortzet.\\
 Art. 12.2.3 \hspace{0.25cm} Na schriftelijke opzegging door de praktijkplaats
indien ze na het in art.~12.1 bedoeld overleg met de cursist(e) en
de opleidingsinstelling tot de vaststelling komt dat de cursist(e)
en/of de opleidingsinstelling hun verplichtingen niet of op onvoldoende
wijze naleven of dat zich zodanige omstandigheden voordoen dat van
de praktijkplaats redelijkerwijze niet kan verwacht worden dat zij
de praktijkovereenkomst voortzet.

\addvspace{2cm}

\noindent Opgemaakt in drie exemplaren op: \dotfill

\addvspace{1.5cm}

\noindent de procesbegeleiders \hfill de praktijkbegeleider \hfill
de cursist(e)

\newpage


\chapter{\label{cc-license}Auteursrechtelijke bescherming:}

\vspace{-1cm}

\enlargethispage{\baselineskip}

\noindent \begin{center}\textbf{\LARGE Creative Commons Licentie}\\
\textbf{\LARGE }\\
\textbf{\LARGE Naamsvermelding-GelijkDelen}\end{center}{\LARGE \par}

\vspace{0.4cm}

Dit werk is auteursrechtelijk beschermd. Het wordt gepubliceerd onder
de zogenaamde Naamsvermelding-GelijkDelen licentie van Creative Commons.
Een schriftelijke versie van deze licentie kan per post aangevraagd
worden op het volgende adres: Creative Commons, 559 Nathan Abbott
Way, Stanford, California 94305, USA.

Deze organisatie publiceert ook een afschrift van deze licentie op
de onderstaande internetadressen: \\
\url{http://creativecommons.org/licenses/by-sa/2.0/be/deed.nl} en\\
\url{http://creativecommons.org/licenses/by-sa/2.0/be/legalcode.nl}.

De integrale tekst van deze licentie vindt U tenslotte eveneens in
deze bijlage.

Creative Commons is een initiatief om de verspreiding, onder meer
via het internet, van auteursrechtelijk beschermde literatuur, fotografie,
muziek, film en wetenschappelijk werk zoveel mogelijk te stimuleren
zonder dat inbreuk op het auteursrecht wordt gemaakt. De huidige copyright
wetgeving, die stelt dat een auteur of producent automatisch drager
wordt van alle rechten op zijn werk bij het loslaten van de pen of
het indrukken van de save knop, kan soms erg beperkend zijn in zijn
effecten. In veel gevallen wil de auteur of producent graag afstand
doen van sommige van zijn rechten voor specifieke doeleinden, zoals
bijvoorbeeld om gebruikers in staat te stellen het werk zonder kosten
te gebruiken, te verspreiden of aan te passen. Auteurs kunnen door
middel van een Creative Commons licentie precies aangeven welk gebruik
vrij is en welke gebruiksvormen niet zijn toegestaan.

De Link kiest ervoor om dit werk in het kader van de hiernavolgende
licentievoorwaarden vrij te geven opdat zoveel mogelijk mensen vrije
toegang zouden kunnen hebben tot de kennis die door haar werd opgebouwd
bij het uitbouwen van een opleiding tot ervaringsdeskundige in armoede
en sociale uitsluiting en de tewerkstelling van deze ervaringsdeskundigen.

\newpage


\section{Vereenvoudigde versie}

\vspace{0.3cm}
\begin{center}\includegraphics{../beeldjes/bewerkt/logo_deed.eps}\end{center}
\vspace{0.3cm}

\bigskip

\begin{center}\textbf{\large Naamsvermelding-GelijkDelen 2.0 België}\end{center}{\large \par}

\bigskip \bigskip

\noindent \textbf{De gebruiker mag:}

\begin{itemize}
\item het werk kopiëren, verspreiden, tonen en op- en uitvoeren
\item afgeleide werken maken
\item gebruik maken van het werk voor commerciële doeleinden
\end{itemize}
\bigskip

\noindent \textbf{Onder de volgende voorwaarden:}

\bigskip\begin{floatingfigure}{0.8cm}%
\begin{center}\includegraphics{../beeldjes/bewerkt/attribution.eps}\end{center}\end{floatingfigure}%


\textbf{~}\vspace{-0.2cm}

\textbf{Naamsvermelding}: De gebruiker dient de naam of andere aanduiding
van de maker te vermelden.\foreignlanguage{british}{}\\


\hspace{-4cm}\begin{floatingfigure}{0.8cm}%
\begin{center}\includegraphics{../beeldjes/bewerkt/share-alike.eps}\end{center}\end{floatingfigure}%


\textbf{Gelijk delen}: Indien de gebruiker het werk bewerkt kan het
daaruit ontstane werk uitsluitend krachtens dezelfde licentie als
de onderhavige licentie worden verspreid.

\bigskip

\begin{itemize}
\item Bij hergebruik of verspreiding dient de gebruiker de licentievoorwaarden
van dit werk kenbaar te maken aan derden.
\item De gebruiker mag uitsluitend afstand doen van een of meerdere van
deze voorwaarden met voorafgaande toestemming van de rechthebbende.
\end{itemize}
\bigskip

\noindent \textbf{Het voorgaande laat de wettelijke beperkingen op
de intellectuele eigendomsrechten onverlet.}\\


\noindent Dit is een vereenvoudigde versie van de Juridische Tekst
(de volledige licentie).


\section{Volledige licentie%
\footnote{De Nederlandstalige vertaling naar Belgisch recht van de Creative
Commons Licenties werd gemaakt door Mélanie Carly, onderzoeker aan
het CIR (Centrum voor Intellectuele Rechten) van de Universiteit van
Leuven, in samenwerking met CRID, Centre de Recherches Informatique
et Droit, van de Universiteit van Namen. Projectleiders van dit initiatief
voor het aanpassen van de CC licenties aan het Belgisch recht waren
Séverine Dusollier, Philippe Laurent en Loïc Bodson.%
}}

\vspace{0.3cm}
\begin{center}\includegraphics{../beeldjes/bewerkt/logo_code.eps}\end{center}
\vspace{0.3cm}

\begin{center}\textbf{\large Licentie}\end{center}{\large \par}

\begin{center}\textbf{\large Naamsvermelding-GelijkDelen 2.0}\end{center}{\large \par}

\bigskip

\begin{tabular}{|p{11cm}|}
\hline 
CREATIVE COMMONS CORPORATION IS GEEN ADVOCATENKANTOOR EN VERLEENT
GEEN JURIDISCHE DIENSTEN. DE VERSPREIDING VAN DEZE LICENTIE VEROORZAAKT
GEEN JURIDISCHE OF CONTRACTUELE RELATIE TUSSEN DE PARTIJEN BIJ DEZE
LICENTIE EN CREATIVE COMMONS. CREATIVE COMMONS VERSTREKT DEZE INFORMATIE
ZOALS ZE IS, ZONDER GARANTIE. CREATIVE COMMONS STAAT NIET IN VOOR
DE VERSTREKTE INFORMATIE EN SLUIT ALLE AANSPRAKELIJKHEID UIT VOOR
WELKE SCHADE DAN OOK DIE ZOU VOORTVLOEIEN UIT HET GEBRUIK VAN DEZE
INFORMATIE.\tabularnewline
\hline
\end{tabular}

\bigskip

\emph{Licentie}

\bigskip

HET WERK (ZOALS HIERONDER OMSCHREVEN) WORDT TER BESCHIKKING GESTELD
OVEREENKOMSTIG DE BEPALINGEN VAN DEZE CREATIVE COMMONS PUBLIC LICENSE
(HIERNA {}``CCPL'' OF {}``LICENTIE''). HET WERK WORDT BESCHERMD
DOOR HET AUTEURSRECHT, EN/OF, INDIEN RELEVANT, DOOR DE NABURIGE RECHTEN,
OF HET SUI GENERIS DATABANKENRECHT EN/OF ELK KRACHTENS DE GELDENDE
WETGEVING VAN TOEPASSING ZIJNDE RECHT. \\
ELK GEBRUIK VAN HET WERK DAT NIET UITDRUKKELIJK DOOR DEZE LICENTIE
TOEGESTAAN WORDT, IS VERBODEN.\\
ELK GEBRUIK VAN HET WERK, OP EEN MANIER DIE ONDER EEN IN DEZE LICENTIE
BEHANDELD RECHT VALT, BRENGT DE AANVAARDING VAN DEZE LICENTIE MET
ZICH MEE. DOOR DEZE LICENTIE KENT DE LICENTIEGEVER U DE HIERNA OMSCHREVEN
RECHTEN TOE INDIEN U DE VOLGENDE BEPALINGEN EN VOORWAARDEN AANVAARDT.

\begin{enumerate}
\item \textbf{Definities.}

\begin{enumerate}
\item Met {}``Collectief Werk'' wordt een werk bedoeld waarin het Werk,
in zijn geheel en in ongewijzigde vorm, samen met een aantal andere
bijdragen, die elk een afzonderlijk en zelfstandig Werk vormen, tot
een collectief geheel is samengevoegd. Collectieve Werken zijn onder
andere een uitgave van een tijdschrift, bloemlezingen of encyclopedieën.
Een Werk dat een Collectief Werk is, zal, krachtens deze Licentie,
niet beschouwd worden als een Afgeleid Werk (zoals hieronder omschreven).
\item Met {}``Afgeleid Werk'' wordt een werk bedoeld dat gebaseerd is
op het Werk of op het Werk en andere reeds bestaande werken, zoals
een vertaling, een muziekarrangement, een toneel-, literaire of cinematografische
bewerking, een geluidsopname, een kunstreproductie, een ingekorte
versie, een samenvatting of elke andere vorm waarin het Werk gewijzigd,
omgezet of bewerkt kan worden, met uitzondering van de Collectieve
Werken, die niet als Afgeleide Werken zullen beschouwd worden in de
zin van deze Licentie. Om onduidelijkheid te vermijden zal, indien
het Werk een muziekwerk of een fonogram is, de synchronisatie van
het Werk met een bewegend beeld ({}``synching'') als een Afgeleid
Werk in de zin van deze Licentie beschouwd worden.
\item Met \textbf{{}``}Licentiegever'' wordt de natuurlijke persoon of
rechtspersoon bedoeld die de rechten op het Werk toekent volgens de
bepalingen van deze Licentie.
\item Met {}``Oorspronkelijke Auteur'' wordt de natuurlijke persoon bedoeld
die het Werk gemaakt heeft of, indien het gaat om een voorwerp dat
door een naburig recht beschermd wordt, de oorspronkelijke titularis
van het naburig recht.
\item Met {}``Werk'' wordt het Werk van letterkunde of kunst bedoeld dat
beschermd wordt door het auteursrecht en dat het voorwerp is van deze
licentie. Voor de toepassing van deze Licentie omvat het {}``Werk''
ook voorwerpen die beschermd worden door een naburig recht, zoals
een uitvoering, een fonogram, een eerste vastlegging van film of radio-uitzending,
alsook de databanken die beschermd worden door een sui generis-recht,
voor zover deze het voorwerp vormen van deze licentie. Indien nodig,
zullen de bepalingen van deze Licentie op zo een manier geïnterpreteerd
worden dat ze op dergelijke beschermde voorwerpen toegepast kunnen
worden.
\item Met {}``U'' wordt de natuurlijke persoon of rechtspersoon bedoeld
die het Werk gebruikt op een wijze die geregeld wordt door de rechten
waarop deze Licentie betrekking heeft en die de bepalingen van deze
Licentie met betrekking tot het Werk niet eerder geschonden heeft
of die de uitdrukkelijke toestemming van de Licentiegever gekregen
heeft om rechten krachtens deze Licentie uit te oefenen ondanks een
eerdere schending van deze.
\item Met {}``LicentieKenmerken'' worden de volgende generieke kenmerken
van de licentie bedoeld, zoals gekozen door de Licentiegever en aangeduid
in de titel van deze Licentie: Naamsvermelding, GelijkDelen.
\end{enumerate}
\item \textbf{Uitzonderingen en beperkingen op de exclusieve rechten}\\
\\
Niets in deze Licentie heeft de bedoeling de toepassing van de uitzonderingen
op de exclusieve rechten van de rechthebbenden, de uitputting van
deze rechten of andere beperkingen op deze rechten krachtens het auteursrecht,
de naburige rechten, het sui generis databankenrecht of elk ander
toepasselijk recht te verminderen, te begrenzen of te beperken.
\item \textbf{Omvang van de toegekende Licentie}\\
\\
In overeenstemming met de bepalingen en voorwaarden van deze Licentie,
verleent de Licentiegever U een licentie die wereldwijd, gratis, niet-exclusief
en onbeperkt in tijd (voor de volledige duur van de bescherming van
het Werk door het auteursrecht, de naburige rechten, het sui generis
recht op de databanken) is om de volgende rechten met betrekking tot
het Werk uit te oefenen:

\begin{enumerate}
\item het reproduceren, op welke wijze en in welke vorm dan ook, van het
Werk, het opnemen van het Werk in één of meer Collectieve Werken en
het reproduceren van het Werk zoals het opgenomen is in de genoemde
Collectieve Werken;
\item het maken en reproduceren van Afgeleide Werken;
\item het verhuren, uitlenen en verspreiden van exemplaren van het Werk,
het meedelen aan het publiek en het ter beschikking stellen van het
publiek. Hetzelfde geldt voor het Werk wanneer het opgenomen is in
een Collectief Werk;
\item het verhuren, uitlenen en verspreiden van exemplaren van Afgeleide
Werken, ze meedelen aan het publiek en ze ter beschikking stellen
van het publiek;
\item indien het Werk een databank is, het opvragen en hergebruiken van
substantiële delen van de databank.
\item Deze Licentie wijzigt geenszins de regeling van de billijke vergoedingen,
die eventueel van kracht is in België of in andere landen, ter compensatie
van de wettelijke erkenning van gedwongen licenties en heeft geen
invloed op de inning van deze vergoedingen.
\end{enumerate}
De hierboven vermelde rechten mogen uitgeoefend worden op alle bekende
en onbekende dragers, media en formaten, met uitzondereing van onbekende
exploitatievormen. U heeft eveneens het recht om die wijzigingen aan
het Werk aan te brengen die technisch noodzakelijk zijn voor de uitoefening
van de hoger genoemde rechten op andere dragers, media en formaten.
De Oorspronkelijke Auteur ziet af van de uitoefening van zijn/haar
morele rechten met betrekking tot de wijzigingen die technisch noodzakelijk
zijn. De Licentiegever behoudt zich alle rechten voor die niet uitdrukkelijk
overgedragen zijn in deze Licentie.

\item \textbf{Beperkingen}\\
\\
De in artikel 3 toegekende licentie wordt uitdrukkelijk op de volgende
manier beperkt:

\begin{enumerate}
\item U mag het Werk enkel in overeenstemming met de bepalingen van deze
Licentie, uitlenen, verspreiden, ter beschikking stellen van het publiek
of meedelen aan het publiek op voorwaarde dat U een kopie van deze
Licentie of de Uniform Resource Identifier van deze Licentie toevoegt
aan elke kopie van het Werk dat U uitleent, verspreidt, ter beschikking
stelt van het publiek of meedeelt aan het publiek. U mag geen voorwaarden
op het gebruik van het Werk aanbieden of opleggen die de bepalingen
van deze Licentie of de uitoefening van de toegekende rechten wijzigen
of beperken. U mag het werk niet in onderlicentie geven. U moet alle
aanduidingen die verwijzen naar deze Licentie en naar de garantieclausule
en de uitsluiting van aansprakelijkheid intact houden. U mag het Werk
niet uitlenen, verspreiden, ter beschikking stellen van het publiek
of meedelen aan het publiek indien daarbij een technische maatregel
gebruikt wordt die de toegang tot of het gebruik van het Werk op een
met de bepalingen van deze Licentie strijdige wijze controleert. Het
voorgaande geldt voor het Werk dat opgenomen is in een Collectief
Werk maar dat houdt niet in dat het Collectief Werk zelf, afgezien
van het Werk, onderworpen wordt aan de bepalingen van deze Licentie.
Indien U een Collectief Werk maakt, dan moet U, op aanvraag van om
het even welke Licentiegever en in de mate van het mogelijke, elke
verwijzing naar de Licentiegever of de Oorspronkelijke Auteur uit
het Collectief Werk verwijderen. Indien U een Afgeleid Werk maakt,
dan moet U, op aanvraag van om het even welke Licentiegever en in
de mate van het mogelijke, elke verwijzing naar de Licentiegever of
de Oorspronkelijke Auteur uit het Afgeleide Werk verwijderen.
\item U mag een Afgeleid Werk enkel uitlenen, verspreiden, ter beschikking
stellen van het publiek of meedelen aan het publiek krachtens de bepalingen
van deze Licentie, van een latere versie van deze Licentie met dezelfde
Licentiekenmerken als deze Licentie of van een Creative Commons iCommons-licentie
die dezelfde Licentiekenmerken bevat als deze Licentie (bv. Naamsvermelding
- GelijkDelen 2.0 Japan). U moet een kopie van deze Licentie, of elk
andere licentie die in de voorafgaande zin gespecificeerd werd, of
de Uniform Resource Identifier van deze Licentie toevoegen aan elke
kopie van het Afgeleid Werk dat U uitleent, verspreidt, ter beschikking
stelt van het publiek of meedeelt aan het publiek. U mag geen voorwaarden
op het gebruik van het Afgeleid Werk aanbieden of opleggen die de
bepalingen van deze Licentie of de uitoefening van de toegekende rechten
wijzigen of beperken. U moet alle aanduidingen die verwijzen naar
deze Licentie en naar de garantieclausule en de uitsluiting van aansprakelijkheid
intact houden. U mag het Afgeleid Werk niet uitlenen, verspreiden,
ter beschikking stellen van het publiek of meedelen aan het publiek
indien daarbij een technische maatregel gebruikt wordt die de toegang
tot of het gebruik van het Werk op een met de bepalingen van deze
Licentie strijdige wijze controleert. Het voorgaande geldt voor het
Afgeleid Werk dat opgenomen is in een Collectief Werk maar dat houdt
niet in dat het Collectief Werk zelf, afgezien van het Afgeleid Werk,
onderworpen wordt aan de bepalingen van deze Licentie.
\item Indien U het Werk, Afgeleide Werken of Collectieve Werken uitleent,
verspreidt, ter beschikking stelt van het publiek of meedeelt aan
het publiek, dan moet U alle informatie betreffende het beheer van
rechten met betrekking tot het Werk intact houden en, op een wijze
die redelijk is in verhouding tot het gebruikte medium of middel,
verwijzen naar de Oorspronkelijke Auteur, door het verstrekken van
de naam van de Oorspronkelijke Auteur (of het pseudoniem indien van
toepassing) indien deze wordt vermeld; de titel van het Werk indien
deze wordt vermeld; in de mate dit redelijkerwijze mogelijk is en
indien deze beschikbaar is, de Uniform Resource Identifier, dat de
Licentiegever aanduidt als verbonden met het Werk, tenzij die URI
niet verwijst naar de informatie betreffende het beheer van rechten
met betrekking tot het Werk of naar de van toepassing zijnde licenties
op het Werk; en in het geval van een Afgeleid Werk, door het aanduiden
van het gebruik van het Werk in het Afgeleid Werk en door het identificeren
van de elementen (bijvoorbeeld, door de aanduiding {}``Franse vertaling
van het Oorspronkelijk Werk door de Auteur'' {}``Franse vertaling
van het Werk door de Oorspronkelijke Auteur'' of {}``scenario gebaseerd
op het Oorspronkelijk Werk door de Oorspronkelijke Auteur''). De
verwijzing naar de Oorspronkelijke Auteur moet gebeuren op een redelijke
manier. In het geval van een Afgeleid Werk of een Collectief Werk,
moeten deze verwijzingen echter minstens weergegeven worden op dezelfde
plaats en op dezelfde wijze als andere vergelijkbare auteursvermeldingen.
\item Deze Licentie wijzigt de regeling van de billijke vergoedingen, die
eventueel van kracht is in België of in andere landen, ter compensatie
van de wettelijke erkenning van gedwongen licenties niet en heeft
geen invloed op de inning van deze vergoedingen.\\
~
\end{enumerate}
\item \textbf{Garantieclausule en uitsluiting van aansprakelijkheid}\\
\sloppy\\
TENZIJ ER TUSSEN DE PARTIJEN SCHRIFTELIJK ANDERS OVEREENGEKOMEN IS,
BIEDT DE LICENTIEGEVER HET WERK AAN ZOALS HET IS EN DOET DE LICENTIEGEVER
GEEN VERKLARINGEN OVER HET WERK OF VERPLICHT HIJ ZICH TOT GEEN ENKELE
GARANTIE, ONGEACHT OF DEZE UITDRUKKELIJK OF STILZWIJGEND, KRACHTENS
DE WET OF OP EEN ANDERE GRONDSLAG RUST, HIERIN BEGREPEN, MAAR NIET
BEPERKT TOT DE GARANTIE TEGEN UITWINNING, DE COMMERCIALISEERBAARHEID
VAN HET WERK, DE FUNCTIONELE CONFORMITEIT, DE AFWEZIGHEID VAN INBREUK
OP RECHTEN VAN DERDEN, DE AFWEZIGHEID VAN VERBORGEN OF ANDERE GEBREKEN,
DE NAUWKEURIGHEID VAN HET WERK OF DE AFWEZIGHEID VAN FOUTEN EN GEBREKEN
MET BETREKKING TOT DE INFORMATIE, ONGEACHT OF DEZE AL DAN NIET OPSPOORBAAR
ZIJN. INDIEN DE OP DEZE LICENTIE TOEPASSELIJKE WETGEVING EEN DERGELIJKE
UITSLUITING VAN VERANTWOORDELIJKHEID VERBIEDT OF REGLEMENTEERT, DAN
IS DEZE UITSLUITING VAN AANSPRAKELIJKHEID EN GARANTIE SLECHTS IN DE
MATE TOEGELATEN DOOR DE WET VAN TOEPASSING.
\item \textbf{Beperking van aansprakelijkheid}\\
\\
VOOR ZOVER DE TOEPASSELIJKE WETGEVING DIT TOELAAT, ZAL DE LICENTIEGEVER
IN GEEN ENKEL GEVAL AANSPRAKELIJK GEACHT WORDEN VOOR WELKE RECHTSTREEKSE
OF ONRECHTSTREEKSE, MATERIËLE OF MORELE SCHADE DAN OOK, DIE VOORTVLOEIT
UIT DEZE LICENTIE OF UIT HET GEBRUIK VAN HET WERK, ONGEACHT OF DE
LICENTIEGEVER INGELICHT WERD OVER DE MOGELIJKHEID VAN DERGELIJKE SCHADE.
\item \textbf{Beëindiging \fussy}

\begin{enumerate}
\item Elke inbreuk op de bepalingen van deze Licentie waarvoor U verantwoordelijk
bent, leidt tot de ontbinding van rechtswege van deze Licentie en
het einde van de rechten die er uit voortvloeien. Niettemin behouden
de licenties op Afgeleide Werken of Collectieve Werken, die door U
krachtens deze Licentie verleend werden aan natuurlijke personen of
rechtspersonen, hun werking ten opzichte van deze natuurlijke personen
of rechtspersonen, voor zover deze personen de bepalingen van deze
licenties niet schenden. De artikels 1, 2, 5, 6, 7 en 8, blijven van
kracht ongeacht de beëindiging van deze Licentie.
\item Indien de hierboven vermelde bepalingen en voorwaarden in acht genomen
worden, is deze licentie onbeperkt in tijd (voor de duur van de bescherming
van het Werk door het auteursrecht, de naburige rechten en het sui
generis databankenrecht). Desalniettemin behoudt de Licentiegever
zich op elk ogenblik het recht voor om het Werk onder een andere licentie
of onder andere voorwaarden te exploiteren of om elke verspreiding
van het Werk stop te zetten, zonder dat het gebruik maken van deze
mogelijkheid deze Licentie (of elke andere licentie die, krachtens
de bepalingen van deze Licentie, verleend werd of verleend moest worden)
ongedaan kan maken, en deze Licentie zal onverminderd van kracht blijven
tenzij de beëindiging intreedt wegens de hoger aangegeven redenen.
\end{enumerate}
\item \textbf{Diversen}

\begin{enumerate}
\item Telkens U het Werk of een Collectief Werk uitleent, verspreidt, meedeelt
of ter beschikking stelt van het publiek, verleent de Licentiegever
aan de ontvanger een licentie die van toepassing is op het Werk en
die dezelfde bepalingen en voorwaarden bevat als deze Licentie.
\item Telkens U het Afgeleid Werk uitleent, verspreidt, meedeelt of ter
beschikking stelt van het publiek, verleent de Licentiegever aan de
ontvanger een licentie die van toepassing is op het oorspronkelijke
Werk en die dezelfde bepalingen en voorwaarden bevat als deze Licentie.
\item Indien een bepaling uit deze Licentie, krachtens het van toepassing
zijnde recht, nietig of niet afdwingbaar is, dan zal dit geen invloed
hebben op de geldigheid en de afdwingbaarheid van de andere bepalingen.
In dit geval zal, zonder dat enige tussenkomst van de partijen hiervoor
nodig is, een dergelijke bepaling op een zodanige wijze ge\discretionary{-}{in}{\"in}terpreteerd
worden dat haar geldigheid en afdwingbaarheid gevrijwaard blijven.
\item Geen enkele afstand ten opzichte van de bepalingen en voorwaarden
van deze Licentie wordt vermoed zonder een schriftelijke overeenkomst
die ondertekend is door de partij die afstand doet. Geen enkele inbreuk
op deze Licentie wordt door de andere partij aanvaard zonder schriftelijke
overeenkomst, ondertekend door deze partij.
\item Deze Licentie is het enige contract tussen de partijen met betrekking
tot het Werk, dat het voorwerp is van deze Licentie. Er bestaat geen
enkele overeenkomst of document van welke aard dan ook, die betrekking
heeft op het Werk, bovenop wat hier bepaald is. De Licentiegever is
gebonden door geen enkele bijkomende verplichting die voortvloeit
uit enige communicatie afkomstig van U, ongeacht de vorm. Deze Licentie
kan niet gewijzigd worden zonder de schriftelijke overeenkomst van
beide partijen.
\end{enumerate}
\begin{tabular}{|p{11cm}|}
\hline 
\parbox[t]{11cm}{Creative Commons is geen partij bij deze Licentie en verleent geen
enkele garantie met betrekking tot het Werk. Creative Commons sluit
alle verantwoordelijkheid met betrekking tot deze Licentie tegenover
U en tegenover elke derde uit, ongeacht de juridische grondslag van
deze verantwoordelijkheid en ongeacht de aard van de opgelopen schade,
of deze rechtstreeks of onrechtstreeks, materieel of moreel is.

Zonder dat afbreuk gedaan wordt aan de vorige alinea, zal Creative
Commons, indien deze zich uitdrukkelijk bekendgemaakt heeft als Licentiegever
in het kader van deze Licentie, alle rechten en plichten van Licentiegever
bezitten.

Met uitzondering van het gebruik dat bestemd is om het publiek te
informeren dat het Werk onder CCPL valt, zal geen enkele partij het
merk {}``Creative Commons'' of enige andere aanduiding of logo dat
toekomt aan Creative Commons gebruiken zonder de voorafgaande schriftelijke
instemming van Creative Commons. Elk door Creative Commons toegelaten
gebruik moet in overeenstemming zijn met de trademark usage guidelines
die van kracht zijn op het ogenblik van het gebruik, zoals deze gepubliceerd
worden op de website of beschikbaar worden gesteld op individueel
verzoek.

Creative Commons kan gecontacteerd worden op \\
\url{http://creativecommons.org/}.}\tabularnewline
\hline
\end{tabular}

\end{enumerate}
\newpage

\listoffigures


\newpage

\listoftables


\newpage

\begin{thebibliography}{Boszormenyi-Nagi en Krasner 1994}
\bibitem[Boszormenyi-Nagi en Krasner 1994]{Bos94}Ivan Boszormenyi-Nagy en B. Krasner (1994), \emph{Tussen geven en
nemen. Over Contextuele Therapie.} Haarlem: De Toorts.
\bibitem[Bruyninckx 2002]{Bruy02}Herman Bruyninckx (2002), \emph{De democratisering van de ICT. Een
onafhankelijke visie op Informatie- en Communicatie-Technologie in
het onderwijs. }\\
http://people.mech.kuleuven.ac.be/\textasciitilde{}bruyninc/ictvisie.html.
\bibitem[De Cirkel 1996]{Cir96}De Cirkel vzw (1996), \emph{Uit het huis, uit het hart? Innerlijke
wortels van de armoede - Krachtlijnen voor een solidariserende armoedebestrijding.}
Berchem: De Cirkel vzw.
\bibitem[Corveleyn 2000]{Cor00}Jos Corveleyn (2000), Kansarmoede door een andere bril bekeken. In:
\emph{Caleidoscoop}, 12:6, 4.
\bibitem[Cuvelier 2003]{Cuv03}Ferdinand Cuvelier (2003), \emph{De stad van axen: gids bij menselijke
relaties.} Kapellen: Pelckmans, 13de druk.
\bibitem[Driessens 2003]{Dri03}Kristel Driessens (2003), \emph{Armoede en hulpverlening: omgaan met
isolement en afhankelijkheid}, Gent: Academia Press.
\bibitem[Freire 1972]{Frei72}Paulo Freire (1972), \emph{Pedagogie van de onderdrukten}. Baarn:
Anthos.
\bibitem[Ghesquière 1993]{Ghe93}Pol Ghesquière (1993), \emph{Multi-problem gezinnen: problematische
hulpverleningssituaties in perspectief.} Leuven: Garant.
\bibitem[KBS 1994]{KBS94}Koning Boudewijnstichting (1994), \emph{Algemeen verslag over de armoede}.
Brussel: Koning Boudewijnstichting.
\bibitem[Löhmer en Standhardt 1998]{Löh98}Cornelia Löhmer en Rüdiger Standhardt (Nederlandse bewerking: G. Kelchtermans
en A. Deketelaere) (1998), \emph{Themagecentreerde interactie (TGI):
de kunst zichzelf en groepen te leiden,} Leuven: Garant.
\bibitem[Nicaise 2001]{Nic01}Ides Nicaise (2001), Onderwijs en armoedebestrijding: op zoek naar
een nieuwe adem, in: Jan Vranken, Dirk Geldof, Geraard Van Menxel,
J. Van Ouytsel (red.), \emph{Armoede en sociale uitsluiting - Jaarboek
2001.} Leuven: Acco, p. 232-242.
\bibitem[Onderwaater 1986]{Ond86}A. Onderwaater (1986), \emph{De onverbrekelijke band tussen ouders
en kinderen. Over de denkbeelden van Ivan Boszormenyi-Nagy en Helm
Stierlin}. Lisse: Swets \& Zeitlinger.
\bibitem[Sels 1996]{Sel96}L. Sels (1996), \emph{Een koninklijke weg... ook voor Vlaanderen?
Een studie naar methoden voor de ontwikkeling van functie- en beroepsprofielen}.
Leuven: HIVA-K.U.Leuven.
\bibitem[Steenssens e.a. 1996]{Ste96}A. Steenssens, J. Vandenabeele en W. Pultau (1996), \emph{De netwerken
van armen}. Onderzoeksgroep Armoede, Sociale Uitsluiting en Minderheden
(UFSIA), Brussel: Federale Diensten voor Wetenschappelijke, Technische
en Culturele Aangelegenheden.
\bibitem[UNDP 2000]{UNDP00}United Nations Development Programme (UNDP) (2000), \emph{Overcoming
human poverty. Poverty report 2000}. New York: Oxford University Press.
\bibitem[Van Damme e.a. 1997]{VDam97}Dirk Van Damme, L. Van de Poele en E. Verhasselt (1997), \emph{Hoe
geletterd/gecijferd is Vlaanderen? Functionele taal- en rekenvaardigheden
van Vlamingen in internationaal perspectief.} Leuven: Garant.
\bibitem[Vandenbempt en Demeyer 2003]{Bem03}Katrien Vandenbempt en Barbara Demeyer (2003), \emph{Beroepsprofiel
Ervaringsdeskundige in de armoede en sociale uitsluiting}. Leuven:
HIVA-K.U.Leuven.
\bibitem[Van Meer en Van Neijenhof 2001]{Mee01}K. Van Meer en J. Van Neijenhof (2001), \emph{Elementaire sociale
vaardigheden}, Houten: Bohn Stafleu Van Loghum.
\bibitem[Van Regenmortel e.a. 1999]{Reg99}Tine Van Regenmortel, Barbara Demeyer, Katrien Vandenbempt (1999),
\emph{Ervaringsdeskundigen in de armoede. Meerwaarde en methodiekontwikkeling}.
Leuven: HIVA-K.U.Leuven.
\bibitem[Van Regenmortel e.a. 2000]{Reg00}Tine Van Regenmortel, Brie De Veirman, Mieke Vercaeren (2000), \emph{Tewerkstellingsmogelijkheden
voor ervaringsdeskundigen in de armoede. Een kwestie van visie en
voorwaarden}. Leuven: HIVA-K.U.Leuven.
\bibitem[Van Regenmortel 2002]{Reg02}Tine Van Regenmortel (2002), \emph{Het empowermentparadigma binnen
de armoedebestrijding. Maatzorg: krachtgericht maatschappelijk werk
met appèl op het psychologisch kapitaal van personen (en hun omgeving)
die in maatschappelijk kwetsbare situaties leven}. Proefschrift aangeboden
tot het verkrijgen van de graad van Doctor in de Psychologische Wetenschappen,
o.l.v. prof. dr. em. Leopold Lagrou, K.U.Leuven, Faculteit Psychologie
en Pedagogische Wetenschappen.
\bibitem[Vranken e.a. 1999]{Vra99}Jan Vranken, Dirk Geldof, Geraard Van Menxel (1999), \emph{Armoede
en sociale uitsluiting. Jaarboek 1999}. Leuven: Acco.
\bibitem[Vranken e.a. 2003]{Vra03}Jan Vranken, Katrien De Boyser, Daniëlle Dierckx (2003), \emph{Armoede
en sociale uitsluiting. Jaarboek 2003}. Leuven: Acco.
\bibitem[Watzlawick e.a. 1991]{Wat91}Paul Watzlawick, Janet Beavin, Don Jackson (1991), \emph{De pragmatische
aspecten van de menselijke communicatie}. Houten: Bohn Stafleu van
Loghum.\end{thebibliography}

\end{document}
