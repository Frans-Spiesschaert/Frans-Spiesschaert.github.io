<!DOCTYPE HTML PUBLIC "-//W3C//DTD HTML 4.0 Transitional//EN" "http://www.w3.org/TR/REC-html40/loose.dtd">
<html>
<head>
  <meta http-equiv="Content-Type"
 content="text/html; charset=ISO-8859-15">
  <meta name="GENERATOR" content="hevea 1.07">
  <title>Basisjaar</title>
</head>
<body style="color: rgb(0, 0, 0); background-color: rgb(255, 204, 153);" alink="#000099" link="#000099" vlink="#990099">
<a href="handboek-ed011.html"><img src="previous_motif.gif"
 alt="Previous"> Vorige</a> <a href="index.html"><img
 src="contents_motif.gif" alt="Up"> Titelpagina</a> <a
 href="handboek-ed013.html"><img src="next_motif.gif" alt="Next"> Volgende</a>
<hr>
<h1><a name="htoc229">Hoofdstuk 11</a>. &nbsp;<a name="basisjaar"></a>Basisjaar</h1>
<ul>
  <li><a href="handboek-ed012.html#toc51">Inleiding</a> </li>
  <li><a href="handboek-ed012.html#toc52">Een overzicht</a> </li>
  <li><a href="handboek-ed012.html#toc53">Aandachtspunten en beginselen</a>
  </li>
  <li><a href="handboek-ed012.html#toc54">Procesbegeleiding</a> </li>
  <li><a href="handboek-ed012.html#toc55">Programma</a> </li>
  <li><a href="handboek-ed012.html#toc56">Beoordeling</a> </li>
  <li><a href="handboek-ed012.html#toc57">Betekenis van het basisjaar</a>
  </li>
</ul>
<a name="toc51"></a>
<h2><a name="htoc230">11.1</a>&nbsp;&nbsp;Inleiding</h2>
In het basisjaar wordt het fundament gelegd, waarop in de
opvolgingsjaren
wordt voortgewerkt. In dit eerste opleidingsjaar wordt er tevens
gewerkt
aan de noodzakelijke voorwaarden die vervuld moeten zijn om met kans
op succes de rest van de opleiding aan te vatten. Het is bijvoorbeeld
belangrijk dat cursisten hun eigen ervaringen een stuk verwerken omdat
die ervaringen hun belangrijkste werkinstrument zijn als
ervaringsdeskundige
en ook omdat anders de emoties en de pijn van de uitsluiting zo dicht
op hun vel zitten, dat ze geen ruimte hebben om informatie op te
pikken.
In functie daarvan zal er trouwens gedurende de hele opleiding veel
aandacht blijven gaan naar dit verwerkingsproces en naar
persoonsontwikkeling
en attitudevorming.<br>
<br>
Het basisjaar van de opleiding vervult met andere woorden een cruciale
rol in het proces van de cursisten.<br>
<br>
Het eigen leven, de eigen geschiedenis, de eigen ervaring van armoede
en uitsluiting, is voor de ervaringsdeskundige de stromende bron
waaruit
hij zijn engagement en zijn inspiratie haalt. Die persoonlijke
levenservaring
moet diepgaand bekeken worden, zodat de cursist meer zicht krijgt
op hoe zijn geschiedenis tot stand is gekomen: de maatschappelijke
en persoonlijke context waarin zijn leven zich heeft afgespeeld, de
processen waar hij is doorgegaan, de processen waar de voor hem
belangrijke
personen zijn doorgegaan, de concrete mechanismen van uitsluiting
in het eigen leven en de effecten ervan en de onderdelen uit het eigen
levensverhaal die nog op verwerking wachten.<br>
<br>
In het eerste jaar wordt de basis gelegd om hiermee aan de slag te
gaan. De cursisten zitten dikwijls met verhalen, emoties en gedachten
die nooit gehoord, gevoeld en begrepen zijn door de maatschappij.
Dat is het materiaal waar in de eerste plaats mee gewerkt wordt. Het
met anderen kunnen delen van stukken uit het eigen levensverhaal,
het beluisterd, aangevoeld en begrepen kunnen worden is de voorwaarde
om de noodzakelijke ruimte te krijgen om als persoon verder te
ontwikkelen
en kennis te verwerven.<br>
<br>
Het horen en bevragen van de verhalen van anderen betekent een
verruiming
van de persoonlijke ervaring van de cursist met armoede, stimuleert
hem daardoor om een begin te maken met het opentrekken van de eigen
ervaringen en legt mee de basis om op een constructieve wijze te kunnen
omgaan met de ervaringen en de pijn van andere personen die in armoede
leven.<br>
<br>
In zekere zin is het basisjaar ook een toets van de accuraatheid van
de selectieprocedure. Aangezien zo een procedure nooit volledig
onfeilbaar
kan zijn, gebeurt het uitzonderlijk dat in de loop van het basisjaar
duidelijk wordt dat een cursist toch niet over voldoende
uitsluitingservaring
beschikt om de functie van ervaringsdeskundige te vervullen. Een
dergelijke
cursist zal dan onmogelijk kunnen doorstromen naar de opvolgingsjaren.<br>
<br>
<a name="toc52"></a>
<h2><a name="htoc231">11.2</a>&nbsp;&nbsp;Een overzicht</h2>
<h3><a name="htoc232">11.2.1</a>&nbsp;&nbsp;Doelstellingen</h3>
Een begin kunnen maken met kijken naar zichzelf, zicht beginnen krijgen
op het eigen levensverhaal en het een plaats kunnen geven of er toch
een begin mee maken, zijn dus de prioritaire doelstellingen van het
basisjaar: wie ben ik? Hoe komt het dat ik sta, waar ik sta? Hoe komt
het dat ik communiceer, zoals ik communiceer? In het basisjaar van
de opleiding wordt ook al de aanzet gegeven tot het werken aan de
communicatievaardigheden van de cursisten.<br>
<br>
Verder moet er op het einde van het basisjaar uitgemaakt worden of
de kandidaat de opleiding <em>kan</em> verder zetten, dit wil zeggen
wel degelijk behoort tot de doelgroep van meest uitgeslotenen. Ook
moet uitgemaakt worden of de kandidaat de opleiding verder <em>wil</em>
zetten: kiest de kandidaat ervoor te werken met zijn eigen ervaring
en is hij bereid hiervoor verder te gaan door een pijnlijk
verwerkingsproces?
Ten slotte moeten de procesbegeleiders uitmaken of de kandidaat <em>in
staat</em> geacht wordt de opleiding voort te zetten en <em>voldoende
klaar</em> is om doorheen de verdere opleiding te groeien naar
ervaringsdeskundigheid.<br>
<br>
Schematisch kunnen de <em>doelstellingen</em> van het basisjaar dus
als volgt worden geformuleerd:
<ul>
  <li>Het proces van de verwerking van de eigen pijnlijke
levenservaring
in gang zetten. </li>
  <li>Nagaan of er voldoende verwerking van de pijn gebeurd is, zodat
leren
mogelijk wordt. </li>
  <li>Inzicht laten verwerven in de eigen levensgeschiedenis en nagaan
of
de cursist hiermee wil werken in de volgende jaren. </li>
  <li>Een start maken met het aanleren van communicatie- en
luistervaardigheid
en nagaan of de cursist die luistervaardigheid ook al wat in de
praktijk
kan brengen. </li>
  <li>Het aanleren van enkele basisvaardigheden in verband met leren,
zoals
initiatie ICT, notities leren nemen, zich leren mondeling en
schriftelijk
uitdrukken, een agenda hanteren, enzovoort. </li>
  <li>Nagaan of de cursist respectvol is. Dit komt in het basisjaar
voornamelijk
aan de orde via de wijze waarop cursisten omgaan met de persoonlijke
informatie over andere cursisten, zoals ze die via de levensverhalen
leren kennen. Dit houdt ook respect in voor het verschil in tempo
tussen cursisten. </li>
  <li>Nagaan of de cursist voldoende aansluiting vindt in die
specifieke
cursistengroep. </li>
</ul>
Tijdens het basisjaar wordt bij cursisten de basis gelegd om te kunnen
zien dat de kwetsuren, opgelopen tijdens een leven in armoede, nog
steeds werkzaam zijn in de actuele gebeurtenissen, om te kunnen zien
dat een ander verhaal anders is en toch hetzelfde, en om te kunnen
begrijpen dat de specificiteit van ieders geschiedenis en ieders
kwetsuren
maakt dat dit zo is. Daarom is een contextuele benadering in de
opleiding
zo belangrijk, omdat deze benadering een aantal inzichten bevat en
begrippen hanteert die dit gegeven onder woorden kunnen brengen.<br>
<br>
Nog van belang, tenslotte, is dat de cursist zicht heeft op de inhoud
van de verdere opleiding.<br>
<br>
<h3><a name="htoc233">11.2.2</a>&nbsp;&nbsp;Opbouw</h3>
<h4><a name="htoc234">11.2.2.1</a>&nbsp;&nbsp;Introductie</h4>
Bij de start van het basisjaar worden de cursisten geïnformeerd over
het gedachtegoed dat aan de basis ligt van de opleiding en over de
perspectieven die ze biedt. Deze informatie wordt per lokatie gegeven
door de algemeen coördinator van De Link samen met een
ervaringsdeskundige.
De cursisten krijgen er informatie over armoede en de missing link,
over het ontstaan en de groei van het project inzake opleiding tot
ervaringsdeskundige in armoede en sociale uitsluiting en over het
profiel en de functies van ervaringsdeskundigen. Eveneens tijdens
deze introductie krijgen de cursisten reeds een beeld van mogelijke
praktijk- en tewerkstellingsplaatsen voor ervaringsdeskundigen. Ook
wordt hen verteld over het maatschappelijk draagvlak van het project
en over de concrete werking van De Link.<br>
<br>
Procesbegeleiders kunnen er ook voor kiezen om deze situering van
de opleiding in zijn ruimere context niet te laten plaats vinden bij
de start van de opleiding, maar die ergens te plannen kort voor de
kerstvakantie, omdat cursisten dan in de opleiding al wat ervaringen
hebben opgedaan, waaraan ze de verstrekte informatie kunnen ophangen.
Eventueel kan men dit informatiemoment ook openstellen voor mensen
uit de directe omgeving van de cursisten en in de eerste plaats voor
hun partners. Bij deze laatsten bestaat er in die periode vaak een
verhoogde behoefte aan meer informatie, omdat dan vaak de allereerste
effecten van de opleiding ook voor het thuisfront zichtbaar beginnen
te worden.<br>
<br>
<h4><a name="htoc235">11.2.2.2</a>&nbsp;&nbsp;Vakken</h4>
Het <em>hoofdthema</em> van het basisjaar is het <em>levensverhaal</em>.
Er wordt verwacht dat cursisten stukken uit de eigen levensgeschiedenis
brengen. Het is de bedoeling dat cursisten hun verhaal in communicatie
brengen, het kunnen delen en er eventueel in dialoog over kunnen gaan.
Het is daarbij niet zozeer de verwachting dat cursisten zich bloot
geven. Wel beoogt men ermee dat ze een groeiend inzicht krijgen in
zichzelf. Hun levensverhaal is hun bagage, waarmee ze later aan het
werk gaan. Hierin zit de rijkdom, de bron van kracht om verder te
doen. Dit is de reden waarom het werken met het levensverhaal het
leeuwendeel van het basisjaar in beslag neemt.<br>
<br>
Het brengen van de eigen levensgeschiedenis gebeurt onder de
begeleiding
van de tandem van procesbegeleiders. Te gepasten tijde zullen ze
cursisten
stimuleren bij het brengen van stukken uit de eigen levensgeschiedenis.
Maar evengoed zullen ze zo nodig cursisten wat afremmen en hen ervoor
behoeden om te veel ineens van hun levensverhaal te brengen, omdat
dit dan niet langer meer te verwerken is. Het leren kennen van de
eigen grenzen en ze leren bewaken is trouwens een van de belangrijke
aandachtspunten van de hele opleiding.<br>
<br>
Naast het vak levensverhalen, bevat het programma van het basisjaar
nog het vak <em>communicatieve vaardigheden</em> en het vak <em>taal
en expressie</em>. Net als de levensverhalen wordt ook het vak
communicatieve
vaardigheden begeleid door de tandem van procesbegeleiders.<br>
<br>
Het vak taal en expressie wordt door een andere docent gegeven, maar
de ervaringsdeskundige procesbegeleider is ook bij dit vak aanwezig.<br>
<br>
<h4><a name="htoc236">11.2.2.3</a>&nbsp;&nbsp;Belasting</h4>
Het basisjaar neemt een volledig schooljaar in beslag en omvat 12
lesuren per week, evenwichtig gespreid over twee lesdagen. Daarenboven
komen de cursisten nog twee maal per semester buiten de lesuren naar
school voor een individueel gesprek met het oog op supervisie en
individuele
leertrajectbegeleiding. Het werken aan specifieke individuele
opdrachten,
zoals bijvoorbeeld het schrijven aan een levensboek, wordt door de
cursisten thuis gedaan. Deze thuisopdrachten zijn bevorderlijk voor
de zelfwerkzaamheid van de cursist. Tijdens de schoolvakantieperiodes
is er geen les.<br>
<br>
Een volledig jaar met focus op de levensverhalen geeft het voordeel
dat er voldoende tijd genomen kan worden door de cursist voor het
verwerken van moeilijke thema's en voor het schrijven van zijn
levensverhaal.
Procesbegeleiders geeft dit het voordeel dat ze een goed zicht op
de cursist kunnen krijgen en dat ze ruime kansen krijgen om diens
persoonlijke groei te stimuleren. Het beperkte aantal lesuren per
week moet ervoor zorgen dat het eerste jaar niet te uitputtend wordt.
Het werken met de levensverhalen is immers een intensief proces.<br>
<br>
<a name="toc53"></a>
<h2><a name="htoc237">11.3</a>&nbsp;&nbsp;Aandachtspunten en beginselen</h2>
<ol type="1">
  <li>De <em>algemene methodiek</em> voor het basisjaar is die van het
    <em>ervaringsgerichte
leren</em>. Dit heeft onder meer tot gevolg dat er onder invloed van de
eigenheid van de cursisten en de samenstelling van de cursistengroep
in elke groep telkens opnieuw andere accenten worden gelegd binnen
de perken van het globale kader dat het opleidingsproces in het
basisjaar
structureert. </li>
  <li><em>Individuele begeleidingsgesprekken</em> worden gedurende het
hele
basisjaar ingebouwd. Van deze begeleidingsgesprekken wordt telkens
een schriftelijke neerslag gemaakt. Daarin worden de hoofdpunten van
het gesprek en een aantal werkpunten voor de cursist genoteerd. In
het daaropvolgende individueel gesprek is de opvolging van deze
werkpunten
dan een van de agendapunten. De cursisten krijgen inzage in deze
schriftelijke
neerslag. </li>
  <li>Vooraleer begonnen kan worden met het verwerken van de eigen
ervaringen
moet er toegewerkt worden naar een <em>basisveiligheid</em> in de
cursistengroep.
Maar ook het delen van de uitsluitingsgeschiedenis onder elkaar is
bevorderlijk voor het verder verdiepen van deze basisveiligheid. Dit
is een belangrijke voorwaarde om de verdere opleiding op een positieve
manier te kunnen doormaken. Daarom is het een goede zaak dat de
geborgenheid
van de groep in het basisjaar kansen krijgt. In de verdere
opleidingsfases
wordt het dan een aandachtspunt om te bewaken dat de veiligheid van
de groep niet tot effect heeft dat de cursist zich isoleert van de
samenleving. Stage- en observatieopdrachten en contacten met studenten
uit andere opleidingen, zoals de opleiding maatschappelijk werk of
de lerarenopleiding, worden dan concrete instrumenten om hieraan te
werken. Dergelijke kruisbestuivingsprojecten worden daarom nooit in
het eerste opleidingsjaar georganiseerd, maar enkel in de
daaropvolgende
jaren. Meer informatie over deze projecten is te vinden in <a
 href="handboek-ed010.html#kruisbestuivingsprojecten">paragraaf 9.3.6</a>.
  </li>
  <li>Zeker tijdens het basisjaar is het aangewezen veel belang te
hechten
aan formele en informele <em>contactmomenten</em> tussen de cursisten
onderling, tussen de cursisten en de procesbegeleiders en tussen de
cursisten en de medewerkers van het totale project. Gelegenheden die
hiervoor kunnen aangegrepen worden zijn: de start van de opleiding,
die kan gevierd worden met een receptie; er kan een kerstfeestje
voorbereid
worden met de cursisten; de proclamatie kan plechtig gevierd worden
met een afsluitende receptie, enzovoort. </li>
  <li>Ook is het belangrijk van bij het begin aandacht te schenken aan
de
eigen <em>individuele leermethode</em> van elke cursist, die misschien
mee bepaald wordt door vroegere leerervaringen of door blokkeringen
uit het verleden. De individuele leermethode kan immers een grote
impact hebben op het al dan niet gunstig verlopen van het leerproces
in het basisjaar en in de opvolgingsjaren. Dit aandachtspunt komt
in het basisjaar vooral aan bod tijdens de individuele gesprekken,
de werkpunten die hieruit voortkomen en de opvolging ervan. </li>
  <li>Cursisten die het basisjaar van de opleiding aanvangen, hebben
vaak
in hun persoonlijke levensomstandigheden heel wat hindernissen moeten
nemen om dit te kunnen doen. Het is daarom erg belangrijk dat de <em>opleidingsomstandigheden</em>
niet nog meer druk leggen op de cursisten, maar integendeel <em>rust
en zekerheid</em> kunnen uitstralen.<br>
Hiervoor is het nodig dat:
    <ul>
      <li>er duidelijke afspraken gemaakt worden met alle
verantwoordelijke
en samenwerkende instanties, en zeker met die instanties die ten
aanzien
van de cursisten een controlerende functie hebben of hen financiële
steun verlenen. Dit is de taak van de lokale opleidingscoördinator; </li>
      <li>de cursisten <em>duidelijkheid</em> hebben over hun <em>sociaal
statuut</em>
en over alle consequenties van dit statuut, zowel in het geval ze
de opleiding stop zetten, als wanneer ze de opleiding voortzetten; </li>
      <li>de cursisten duidelijkheid hebben over <em>alle stappen</em>
die ze
moeten zetten om statutair in orde te blijven of eventueel om hun
statuut te regulariseren; </li>
      <li>de lokale opleidingscoördinatoren goed op de hoogte zijn van
het sociaal
statuut van iedere cursist en van de specifieke eisen en consequenties
inzake administratie, die met de diverse sociale statuten verbonden
zijn. Het is immers de taak van de lokale opleidingsco-orördinatoren
om deze administratie op te volgen. Gedurende de hele opleiding moet
dit trouwens een aandachtspunt blijven. Omwille van de complexiteit
van deze materie beschikken de lokale opleidingscoördinatoren terzake
over een beknopt vademecum. Het is opgenomen in <a
 href="handboek-ed026.html#cursistenstatuut">bijlage F</a>; </li>
      <li>de cursisten tijdig duidelijkheid hebben over alle
belangrijke aspecten
van het basisjaar, zoals uurrooster, opleidingsinhoud, aard van de
begeleiding, eindtermen, evaluatieprocedures, enzovoort; </li>
      <li>de cursisten goede informatie hebben over de gevolgen van
afwezigheden
en over de procedures die in geval van afwezigheid in acht genomen
moeten worden. </li>
    </ul>
  </li>
  <li>Het basisjaar is uitermate <em>procesgericht</em>. Het kan dus
zinvol
en nuttig zijn op het einde ervan bij de cursisten na te gaan hoe
ze het basisjaar hebben ervaren. Dit kan aan de hand van een beknopt
evaluatieformulier, waarvan een voorbeeld is opgenomen in <a
 href="handboek-ed027.html#evaluatieformulier-vooropleiding">paragraaf
G.1</a> van <a href="handboek-ed027.html#evaluatieformulieren">bijlage
G</a>. Eventueel kan
de feedback van cursisten ertoe leiden dat een en ander wordt
bijgestuurd.
Overigens is het met het oog op kwaliteitsbewaking ook nuttig om van
de cursisten een beknopte evaluatie te vragen van de figuren die voor
hen in het basisjaar centraal staan, met name de opleidingscoördinator,
de opgeleide en de ervaringsdeskundige procesbegeleider en de docent
taal en expressie. Voorbeelden van evaluatieformulieren die hiervoor
gebruikt kunnen worden, vindt men eveneens in <a
 href="handboek-ed027.html#evaluatieformulieren">bijlage G</a>,
respectievelijk in de paragrafen <a
 href="handboek-ed027.html#evaluatieformulier-opleidingsco=F6rdinator">G.2</a>,
    <a
 href="handboek-ed027.html#evaluatieformulier-opgeleide-procesbegeleider">G.3</a>,
    <a
 href="handboek-ed027.html#evaluatieformulier-ervaringsdeskundige-procesbegeleider">G.4</a>
en <a href="handboek-ed027.html#evaluatieformulier-vakdocent">G.5</a>.
  </li>
</ol>
<a name="toc54"></a>
<h2><a name="htoc238">11.4</a>&nbsp;&nbsp;Procesbegeleiding</h2>
<h3><a name="htoc239">11.4.1</a>&nbsp;&nbsp;Basisbegeleidingsmethodiek</h3>
<h4><a name="htoc240">11.4.1.1</a>&nbsp;&nbsp;Situering</h4>
Op het vak taal en expressie na, wordt de cursistengroep gedurende
het hele basisjaar uitsluitend <em>begeleid door een opgeleide en
een ervaringsdeskundige procesbegeleider</em>, die in <em>tandemverband</em>
optreden. Met een opgeleide procesbegeleider wordt iemand bedoeld
die niet uit de kansarmoede komt, maar beschikt over een diploma in
een menswetenschappelijke richting. Het kan dus gaan om een pedagoog,
een maatschappelijk werker, een opvoeder, enzovoort. Een
ervaringsdeskundige
procesbegeleider heeft zelf een geschiedenis in armoede achter de
rug en heeft de opleiding tot ervaringsdeskundige gevolgd.<br>
<br>
De procesbegeleiders krijgen in het basisjaar een erg cruciale en
delicate taak toebedeeld, temeer daar het basisjaar heel sterk
persoonsgericht
is. Dit impliceert dat onvermijdelijk ook bij procesbegeleiders heel
wat emotie losgeweekt wordt en dat ze met zichzelf geconfronteerd
worden. Ook zij kunnen daarin bij momenten behoefte aan steun ervaren.
Daarom wordt deze tandem gedurende het intensieve proces van het
basisjaar
regelmatig gesuperviseerd en ondersteund door de vliegende
supervisietandem
en de lokale opleidingscoördinator.<br>
<br>
<h4><a name="htoc241">11.4.1.2</a>&nbsp;&nbsp;Belastende taak</h4>
Het begeleiden van het basisjaar is een zware taak. Ter illustratie
hiervan volgt een kort citaat uit een reflectie van een opgeleide
procesbegeleider:
<blockquote>``Zelf heb ik veel momenten gehad dat ik slechts heel wazig
kon
kijken naar de groep. Daarover was ik erg verbaasd, omdat ik van mezelf
vind dat ik goed met groepen kan werken. Ik heb op een bepaald moment
gevoeld en beseft dat de ervaringsdeskundige tandempartner een verschil
maakt, maar dat gevoel is slechts heel langzaam gekomen. Er zijn veel
momenten geweest dat ik me heel alleen heb gevoeld, dat ik het gevoel
had er helemaal alleen voor te staan.''
</blockquote>
Om andere redenen is het basisjaar ook voor de ervaringsdeskundige
procesbegeleider geen gemakkelijke taak. Het komt geregeld voor dat
bij een ervaringsdeskundige procesbegeleider tijdens het basisjaar
nieuwe en onverwerkte stukken pijn uit het verleden naar boven komen.
Gezien de intensiteit van het basisjaar, rest er slechts een beperkte
ruimte en tijd om die nieuwe brok uit het verleden te verwerken en
een plaats te geven. Vaak wordt die ruimte nog verder ingeperkt door
het feit dat de ervaringsdeskundige het als zijn plicht aanvoelt om
alles van zichzelf te geven aan zijn lotgenoten. Daarom is het
belangrijk
dat de ervaringsdeskundige steeds kan terugvallen op een persoon die
voldoende veiligheid kan bieden en de ervaringsdeskundige kan
ondersteunen
bij het begrenzen en kanaliseren van zijn solidariteit en hem kan
stimuleren toch de nodige aandacht te besteden aan de verwerking van
het nieuwe element uit zijn verleden. Het behoort tot de taak van
de vliegende supervisietandem om aan deze zorgbehoefte tegemoet te
komen.<br>
<br>
Omwille van het feit dat ervaringsdeskundigen in Vlaanderen schaars
zijn en in de opleiding niet gemist kunnen worden, was er in de
beginperiode
misschien ongewild meer aandacht voor het belastend karakter van de
functie van ervaringsdeskundige procesbegeleider, ondanks het groot
vertrouwen en geloof in hun rol en competentie. Hierdoor kon de
opgeleide
deskundige van zijn kant eventueel de indruk krijgen dat er in De
Link beter gezorgd werd voor de ervaringsdeskundigen dan voor de
opgeleide
deskundigen, dat De Link partijdig was en de ervaringsdeskundige
beschermde
en de opgeleide deskundige in de kou liet staan. Toch vindt De Link,
ook wat opgeleide deskundigen betreft, het nodig een gelijksoortige
zorgzaamheid na te streven. Dit is zelfs niet enkel relevant voor
de persoon van de procesbegeleider zelf. Ook voor de veiligheid van
de cursisten is dit essentieel.<br>
<br>
<h4><a name="htoc242">11.4.1.3</a>&nbsp;&nbsp;Vereiste competentie</h4>
Voor een procesbegeleider is een goede beheersing van het <em>contextuele
idee-enëngoed</em> haast onontbeerlijk. De procesbegeleiders
hebben dit ideeëngoed nodig, onder meer om te kunnen ontschuldigen,
om het intergenerationele aspect van armoede voldoende te kunnen
belichten,
om volwaardig erkenning te kunnen geven aan de gevoelens bij cursisten
over het feit dat hen in het verleden veel onrecht is aangedaan en
om ten opzichte van alle relevante personen in het netwerk van een
cursist een meerzijdig partijdige houding te kunnen aannemen.<br>
<br>
Procesbegeleiders moeten niet enkel inhoudelijk zeer beslagen zijn,
zij moeten in het basisjaar ook zeer goed overweg kunnen met
groepsprocessen.<br>
<br>
Tijdens het basisjaar van de opleiding speelt het groepsproces een
heel belangrijke rol. Een goede groepsdynamiek kan een heel
stimulerende
invloed hebben op de diepgang van het persoonlijke proces van de
cursisten.
Een goede beheersing van groepsdynamische vaardigheden komt
procesbegeleiders
in het basisjaar ook van pas, omdat cursisten op dat moment van de
opleiding vaak nog niet in staat zijn om de intense dingen die op
hen afkomen, goed te structureren. Vaak is een cursist pas tegen het
eind van de opleiding in staat om zelfstandig alles beter te ordenen
en op zijn plaats te houden.<br>
<br>
Als centrale figuren in het groepsproces hebben procesbegeleiders
een machtige, maar vooral een verantwoordelijke positie. Dit houdt
in dat ze van bij de start de groep duidelijkheid en veiligheid moeten
kunnen bieden en aan de cursisten moeten kunnen garanderen dat zij
op een verantwoorde manier de zorg voor het groepsproces op zich zullen
nemen. Hiertoe is het nodig dat procesbegeleiders zich engageren en
mee in het proces duiken, zonder er evenwel op dezelfde wijze als
de cursisten aan deel te nemen. In hun betrokkenheid verliezen ze
hun rol als beschermer van de veiligheid van de cursisten en van de
groep niet uit het oog. Als procesbegeleider is men niet de gelijke
van de cursisten. Als persoon is men echter niet meer waard dan, maar
evenwaardig aan de cursist. Uitdrukking kunnen geven aan het respect
voor de persoon van de cursist en voor zijn fundamentele
gelijkwaardigheid
is wezenlijk. Maar tegelijk verwachten cursisten dat ze kunnen
vertrouwen
op het feit dat de procesbegeleiders hun verantwoordelijkheid zullen
opnemen en de zaak in de hand zullen houden. Dit betekent onder meer
op de momenten waarop het nodig is, duidelijk in de positie van
procesbegeleider
gaan staan. Als procesbegeleider heeft men de belangrijke taak om
controle te houden over de groep en zo onder meer chaos te vermijden,
maar tegelijk moet men de nodige ruimte kunnen geven om zaken die
er leven naar boven te kunnen laten komen.<br>
<br>
Door als procesbegeleider een dergelijke duidelijke positie in te
nemen, kan men het aantal keren waarop men nadrukkelijk moet ingrijpen
om de grenzen van individuen en van de groep te beschermen,
verminderen.
Wanneer men daarentegen als procesbegeleider in de groep een positie
naast de cursisten tracht te verwerven, verhoogt men de
onduidelijkheid.
Enerzijds blijven cursisten toch aanvoelen dat een procesbegeleider
hoe dan ook een andere positie bekleedt in de groep, maar anderzijds
neemt de onzekerheid toe over het feit of de procesbegeleiders hun
verantwoordelijkheid om de zorg voor de groep op te nemen, wel zullen
kunnen waar maken. Streven naar een positie naast de cursisten maakt
het voor procesbegeleiders ook moeilijker om cursisten een spiegel
voor te houden of hen te confronteren met een houding of een gedraging
die voor de groep of voor een medecursist schadelijk is. Bij de
betrokken
cursist kan die interventie pijnlijk aankomen. En dan komt een vlucht
in een gevoel van kwaadheid naar de procesbegeleider, omdat die toch
beter dan wie ook zou moeten weten wat hij hem aandoet, gemakkelijker
voor als de cursist redenen heeft om zich bedrogen te voelen in de
procesbegeleider, die plots zijn positie naast hem verlaat om een
positie boven hem in te nemen.<br>
<br>
Een duidelijke positie als procesbegeleider staat geenszins gelijk
met een starre positie. Integendeel, men moet als procesbegeleider
zeer soepel kunnen inspelen op wat leeft in de groep. Dit kan
bijvoorbeeld
inhouden dat men op sommige momenten ingaat op de behoefte van de
groep om stoom af te laten. De werkzaamheden in het basisjaar zijn
emotioneel van een zeer hoge intensiteit, wat het noodzakelijk maakt
op het gepaste moment pauzes in te lassen of over te schakelen naar
een emotioneel minder intense activiteit.<br>
<br>
<h4><a name="htoc243">11.4.1.4</a>&nbsp;&nbsp;Centrale functie</h4>
De procesbegeleiding legt in het eerste opleidingsjaar de basis voor
het persoonlijk proces van de cursist. Tijdens het basisjaar wordt
hieraan zeer intens gewerkt. Een dergelijk proces is evenwel na een
jaar niet afgerond. Daarom is het belangrijk dat deze
persoonsontwikkeling
van de cursist ook in de daaropvolgende jaren blijvend ondersteund
kan worden. Daartoe is het nodig dat procesbegeleiders ook in die
opvolgingsjaren een prominente rol kunnen vervullen. Enerzijds kan
dit uiteraard via de begeleiding van de stage, maar ook de vakken
expressieve agogische vaardigheden en specifieke vaardigheden, die
door de procesbegeleiders gegeven worden, zijn in dit verband erg
betekenisvol.<br>
<br>
Omwille van het ingrijpend en persoonsgericht karakter van het proces
in het basisjaar is de <em>stabiliteit</em> en de <em>continuïteit</em>
van de begeleiding erg essentieel. Aangezien ze zo een belangrijke
functie hebben, kan men zich indenken dat er een zekere
terughoudendheid
kan bestaan tegenover het vervangen van een procesbegeleider, die
om een of andere reden, bijvoorbeeld omwille van ziekte, voor een
langere tijd afwezig is. De overblijvende procesbegeleider alleen
laten verder werken zou dan op het eerste gezicht de cursisten de
aanpassing aan een nieuwe procesbegeleider die onbekend is met hun
levensverhaal, kunnen besparen. De ervaring heeft aangetoond dat dit
niet de meest wenselijke werkwijze is, en dat het veel meer aangewezen
is om zo snel mogelijk te voorzien in de vervanging van de tijdelijk
uitgevallen procesbegeleider. De continuïteit zal daarbij des te minder
onder druk komen te staan, naarmate men voor de vervanging een beroep
kan doen op iemand die reeds ervaring heeft met procesbegeleiding,
die vertrouwd is met De Link en die niet volledig onbekend is met
de procesbegeleider die hij vervangt en met diens tandempartner. In
die zin is het aangewezen dat zo mogelijk iemand uit de staf van De
Link de tijdelijke vervanging op zich neemt.<br>
<br>
Bij een tijdelijke vervanging moet over alle facetten ervan zo
duidelijk
mogelijk gecommuniceerd worden met de cursisten. Indien de
omstandigheden
het toelaten is het wenselijk dat er geregeld overleg is tussen de
oorspronkelijke en de vervangende procesbegeleider. Dit naar cursisten
communiceren is bevorderlijk voor een veilig klimaat. Voor die
veiligheid
is eveneens van belang dat er voldoende zorg besteed wordt aan een
goede afronding van een invalbeurt, zodat cursisten in verband met
de begeleiding van hun proces niet in de kou blijven staan. Dit wil
niet zeggen dat de vervanger na het einde van de invalbeurt nog een
aantal zaken moet blijven opvolgen: als de oorspronkelijke
procesbegeleider
terug is, neemt hij alle taken terug op.<br>
<br>
<h3><a name="htoc244">11.4.2</a>&nbsp;&nbsp;In tandemverband</h3>
<h4><a name="htoc245">11.4.2.1</a>&nbsp;&nbsp;De tandempraktijk in het
basisjaar</h4>
Het respecteren van de algemene voorwaarden inzake tandemwerking (<small>zoals
die uitgebreid toegelicht werden in <a
 href="handboek-ed004.html#tandemconcept">paragraaf 3.6</a>.</small>)
blijft noodzakelijk met het oog op het realiseren van de inhoudelijke
en de methodische beginselen van het basisjaar. Dit is zelfs van
cruciaal
belang, gezien het feit dat een belangrijk deel van de tijd in het
basisjaar gaat naar de levensverhalen van de cursisten. Een goed op
elkaar afgestemde tandem is dan essentieel. Toch is die afstemming
niet vanzelfsprekend en in de praktijk ook niet steeds het geval bij
het van start gaan van een nieuwe opleiding. Het is niet uitzonderlijk
dat een nieuwe cursistengroep, die aan het basisjaar begint, wordt
begeleid door een nieuw gevormde tandem. Die kan dan nog niet goed
op elkaar afgestemd zijn, aangezien een dergelijke afstemming
gemakkelijk
een lange periode van meerdere maanden in beslag kan nemen. Belangrijk
is dan dat de tandempartners elkaar de ruimte gunnen om te groeien
in de afstemming. Het betekent open staan voor de andere en voor
veranderingen
bij zichzelf. Het betekent ook voorheen opgebouwde denkbeelden kunnen
achterwege laten.<br>
<br>
Aangezien volgens het concept van de opleiding de tandem in beginsel
mee doorschuift met de cursisten, en in de fase van de opvolgingsjaren
onder meer de taak van praktijkbegeleider en individuele ondersteuner
op zich neemt, is net in het basisjaar de kans het grootst dat een
nieuwe tandem gevormd moet worden. Dit was zeker het geval in de
experimentele
fase van het opleidingsproject. Hierdoor groeide de behoefte aan een
aantal basale werkafspraken en aan een nog duidelijkere explicitatie
van de rolverwachting naar elk van de partners in die tandem, opgemaakt
in de vorm van een uitgewerkt tandemprofiel, toegepast op het
basisjaar.
Verder in deze tekst (<small>zie meer bepaald <a
 href="#rol-tandem-vooropleiding">paragraaf 11.4.2.7</a>.</small>)
komen we op dit laatste terug. Hierna geven we een overzicht van
de <em>basisafspraken</em>, waarmee een <em>nieuwe tandem</em> van
start
kan gaan bij het begin van een opleiding:
<ul>
  <li>Alle inhoudelijke werkzaamheden, zoals individuele gesprekken,
praktijkbegeleiding,
praktijkbezoeken, de procesbegeleiding tijdens het basisjaar,
enzovoort,
gebeuren bij voorkeur en zoveel mogelijk <em>samen</em>, maar minstens
    <em>in overleg</em> met elkaar. </li>
  <li>Vanuit de opleiding wordt <em>niet</em> aan hulpverlening
gedaan. Dit
belet niet dat men wel met gelijksoortige processen bezig is. Het
grote verschil ligt in de doelstellingen, die in dit geval, aangezien
het een opleiding betreft, door de eindtermen zijn vastgelegd en dus
niet bepaald worden door de betrokken individuen. Eventuele problemen
in de actuele situatie van de cursisten worden doorgegeven aan de
lokale opleidingscoördinator. Noodzakelijke langdurige interventies
worden door de lokale opleidingscoördinator doorverwezen naar andere
diensten. </li>
  <li>De opgeleide deskundige maakt in samenspraak met de
ervaringsdeskundige
per cursist een <em>individuele fiche</em> op met diens evaluaties en
werkpunten. Deze fiches zijn ook permanent toegankelijk voor de lokale
opleidingsco-orördinator. </li>
  <li>De opgeleide deskundige maakt in samenspraak met de
ervaringsdeskundige
een <em>verslag</em> over de procesbegeleiding, en, vanaf de
opvolgingsjaren,
ook over de praktijkbegeleiding en de praktijkgebonden vakken. </li>
  <li>Een beginnende tandem wordt gecoacht door de vliegende
supervisietandem
van De Link. De <em>tandemcoaching</em> blijft verplicht tot er een
werkbare samenwerking is gegroeid. Deze coaching bestrijkt ten minste
het volledige eerste jaar van samenwerking in tandemverband. Tandems,
die dit wensen, kunnen blijvend genieten van een supervisie door de
vliegende supervisietandem. </li>
  <li>Minstens één maal per jaar heeft er een <em>evaluatiegesprek</em>
plaats
met de opgeleide deskundige en de ervaringsdeskundige procesbegeleider.
Dit evaluatiegesprek gebeurt in aanwezigheid van de algemeen
opleidingscoördinator,
de ervaringsdeskundige uit de staf en de lokale opleidingscoördinator. </li>
</ul>
<h4><a name="htoc246">11.4.2.2</a>&nbsp;&nbsp;Evenwicht</h4>
Een verduidelijking van de werkafspraken en van het tandemprofiel
moet de tandempartners een extra steun kunnen bieden in het zoeken
naar een <em>evenwichtig samenwerkingsverband</em>. Een gelijke
inbreng
van beide tandempartners blijkt in de praktijk immers een noodzakelijke
voorwaarde te zijn om de opleidingsdoelen uit het basisjaar te kunnen
halen. Dit is geenszins evident en vergt van beide partners een grote
betrokkenheid.<br>
<br>
Een <em>gelijke inbreng</em> betekent trouwens niet noodzakelijk dat
de inbreng van de beide tandempartners in elk onderdeel van het
basisjaar
even groot moet zijn. In feite is het zo dat beide tandempartners
er zijn om op het gepaste moment een gepaste inbreng te doen, en is
het in wezen van ondergeschikt belang wie van beide concreet die
inbreng
doet. Wel is het essentieel dat er geen onderscheid gemaakt wordt
in het belang van de inbreng van elk van de tandempartners. Als het
op dit niveau goed zit, kan het afhangen van de concrete situatie,
van de sfeer in de cursistengroep, van de onderlinge afstemming tussen
de beide tandempartners, of van nog andere factoren wie van beide
partners op een bepaald moment welke inbreng doet. Zo kan het
bijvoorbeeld
in sommige cursistengroepen het geval zijn dat, waar het om de
levensverhalen
van de cursisten gaat, de inbreng van de ervaringsdeskundige groter
is dan die van de opgeleide deskundige. Dit kan in die groepen zo
gegroeid zijn omdat dit patroon beantwoordt aan de verwachtingen en
de behoeften van de cursisten uit die groepen. Gezien hun
voorgeschiedenis
kan het zijn dat ze de opgeleide deskundige op het vlak van
levensverhalen
moeilijker als een vertrouwensfiguur kunnen ervaren, zeker in de
beginfase
van het basisjaar. Het feit dat er een ervaringsdeskundige als
procesbegeleider
aanwezig is in het basisjaar, maakt het voor die cursisten dan mogelijk
dat er onderwerpen ter sprake gebracht kunnen worden, die anders nooit
aan bod zouden komen. Verder biedt de aanwezigheid van een
ervaringsdeskundige
het voordeel dat de cursisten een rolmodel wordt aangereikt, waartoe
ze zich kunnen verhouden.<br>
<br>
Tandempartners kunnen erg van elkaar verschillen in de wijze waarop
ze tegenover hun werk staan en dit kan het vinden van een evenwaardige
positie voor beide partners in de tandemrelatie moeilijker maken.
Dit kan bijvoorbeeld het geval zijn wanneer de ervaringsdeskundige
zijn taak in het basisjaar ervaart als een levenswerk dat tegemoet
komt aan een van de belangrijkste doelen in zijn leven, terwijl de
opgeleide deskundige er daarentegen misschien eerder naar kijkt als
naar een werk zoals een ander.<br>
<br>
<h4><a name="htoc247">11.4.2.3</a>&nbsp;&nbsp;Ongelijke posities</h4>
Bekeken vanuit een aantal invalshoeken komt in het basisjaar de
opgeleide
deskundige wel eens in een <em>minderheidspositie</em> te zitten.<br>
<br>
In het basisjaar is de opgeleide deskundige het enige lid van de groep
zonder persoonlijke armoede-ervaring. Zich in een dergelijke positie
bevinden is voor de opgeleide deskundige vaak een onbekend en nieuw
gevoel. Het gevaar bestaat dat hij zich in een verdedigende opstelling
gaat terug trekken, en stekels gaat opzetten. De opgeleide deskundige
beseft dan wel met zijn verstand dat hij zich de kans moet gunnen
om daarmee te leren omgaan en dat openheid een van de basisbeginselen
is van de tandemwerking, maar in de praktijk kan dit een hele opgave
blijken te zijn.<br>
<br>
Gezien het feit dat in het basisjaar de levensverhalen van de cursisten
centraal staan, bevindt de ervaringsdeskundige zich meer dan de
opgeleide
deskundige op vertrouwd terrein. Daarenboven kijken cursisten merkbaar
anders naar de opgeleide deskundige dan naar de ervaringsdeskundige.
De ervaringsdeskundige geniet, als iemand van hen, onmiddellijk het
vertrouwen van de cursisten. De opgeleide deskundige wordt daarentegen
nogal eens met wantrouwen bekeken als een ``sociaal accident''.<br>
<br>
Voor de opgeleide deskundige is dit geen leuke ervaring. Het gevaar
bestaat dat hij jaloezie ontwikkelt tegenover de ervaringsdeskundige,
aangezien hij ook zelf graag het vertrouwen van de cursisten zou
genieten,
zonder zich eerst te moeten gaan bewijzen. Een ander gevaar is dat
de drang om zich te bewijzen gaat verhinderen dat hij zich nog
authentiek
kan opstellen.<br>
<br>
Het gevoelsmatige neemt in het basisjaar een belangrijke plaats in.
Aangezien het gevoelens betreft, die te maken hebben met de ervaring
van armoede, is dit het domein van de ervaringsdeskundige. Voor de
opgeleide deskundige kan het groepsgesprek dan soms erg chaotisch
en ongestructureerd lijken. Indien hij zich onvoldoende bewust is
van wat er gaande is, kan bij hem de dringende behoefte de bovenhand
halen om te structureren en uit te klaren waarover het juist gaat,
hoewel dit op dat moment ongepast kan zijn. Die behoefte kan gevoed
worden door een gevoel van onbehagen over het feit dat hij er precies
niet in slaagt de rol waar te maken, waarvoor hij in dienst genomen
werd, namelijk het basisjaar stofferen met kernconcepten en
basisinzichten.
Ook het gevoel geïsoleerd te staan tegenover de rest van de groep
in het waarmaken van zijn functie, kan zijn behoefte aanwakkeren om
onterecht meer greep te verwerven op het gebeuren.<br>
<br>
<h4><a name="htoc248">11.4.2.4</a>&nbsp;&nbsp;Vooroordelen</h4>
Soms gebeurt het dat de opgeleide deskundige in het basisjaar de
rekening
gepresenteerd krijgt van al het onrecht dat cursisten ervaren hebben
vanwege de vele instanties waarmee ze in de loop der jaren te maken
hebben gehad. In het basisjaar kan de opgeleide deskundige ook af
te rekenen krijgen met vooroordelen vanwege de cursisten, zoals
bijvoorbeeld:
``wij denken vanuit onze buik, gij denkt vanuit uw hoofd''.<br>
<br>
Ook cursisten moeten leren begrijpen dat je niet als
ervaringsdeskundige
kan fungeren als je vanuit vooroordelen vertrekt. Vooroordelen beletten
immers het werken vanuit een open houding en verhinderen een echte
dialoog.<br>
<br>
Cursisten kunnen trouwens in de loop van het basisjaar ook leren zien
dat het etiket sociaal accident op een vooroordeel kan berusten. Dat
ze de opgeleide deskundige na verloop van tijd niet langer als een
sociaal accident gaan bestempelen, maar als een goede uitzondering
op de algemene regel is dan misschien meer te verklaren vanuit het
feit dat ze de opgeleide deskundige beter hebben kunnen leren kennen
dan vanuit de uitzonderlijke kenmerken van de opgeleide deskundige.<br>
<br>
Het illustreert cursisten meteen dat gebrek aan kennis een belangrijke
bron van vooroordelen kan zijn. Een belangrijk inzicht met het oog
op hun eigen rol als ervaringsdeskundige later.<br>
<br>
<h4><a name="htoc249">11.4.2.5</a>&nbsp;&nbsp;Afstemming</h4>
Een concrete tandemwerking uitbouwen tussen twee individuen houdt
hoe dan ook een <em>zoekproces</em> in naar verschillen en
gelijkenissen,
naar onderliggende gelijkenissen achter de verschillen en naar een
goede onderlinge afstemming. Daarom werd op een bepaald ogenblik ook
beslist om meer te investeren in de ondersteuning van deze tandems
en om minstens voor elke beginnende tandem en verder voor elke tandem,
voor zover die daaraan behoefte heeft of zulks wenst, in tandemcoaching
te voorzien.<br>
<br>
Enerzijds moet de rol en de eigen competentie van beide partners
gerespecteerd
blijven om de samenwerking optimaal te houden. Dit wil zeggen dat
erkend wordt dat de opgeleide procesbegeleider in elk geval een rol
en competentie heeft inzake het bewaken van de inhoud en de structuur
van het proces van het basisjaar. De ervaringsdeskundige begeleider
van zijn kant heeft in dit proces onmiskenbaar een rol en competentie
op het gebied van betekenis verlenen, zowel wat het individueel proces
van de cursist als wat het groepsproces betreft. Het niet respecteren
van deze uitgangsposities maakt het werken in tandem onmogelijk. Het
zou trouwens een nieuwe miskenning betekenen van het ingrijpend
karakter
van de missing link.<br>
<br>
Anderzijds evenwel, mag het respecteren van deze posities niet
geïnterpreteerd
worden als het afschermen ervan. Een goed verloop van het basisjaar
vereist net een heel intense uitwisseling tussen deze verschillende
posities, die voor een verschil in competenties staan, en het op elkaar
afstemmen ervan. Het is daarbij zaak te bewaken dat in die interactie
geen van beide inbrengen in de verdrukking geraakt. Tevens vereist
een goed verloop dat het logisch moet zijn dat ook een opgeleide
procesbegeleider
een inbreng kan hebben inzake betekenisverlening, net zo goed als
dat een ervaringsdeskundige procesbegeleider zijn inbreng kan hebben
inzake het bewaken van de inhoud en de structuur van het proces van
het basisjaar.<br>
<br>
Net zo goed als het in de hulpverlening of in andere diensten en
organisaties
voor armoedebestrijding soms moeilijk valt voor de opgeleide deskundige
om het belang en de unieke waarde van de inbreng van de
ervaringsdeskundige
te leren zien, heeft ook de tandemwerking in het opleidingsproject
van De Link bij momenten te kampen met dreigende onderlinge
onevenwichten
tussen de leden van een tandem. Vooral de inbreng van de
ervaringsdeskundige
als betekenisverlener op grond van de eigen ervaring met armoede blijkt
soms kwetsbaar te zijn en onder druk te staan in een eerste fase van
tandemvorming.<br>
<br>
Deze vaststellingen deden het inzicht groeien dat een verdere
explicitatie
van de betekenis van de tandemwerking en van het profiel van zowel
de opgeleide deskundige als de ervaringsdeskundige niet enkel ten
goede komt aan de opleiding zelf, maar ook een belangrijke steun kan
zijn voor ervaringsdeskundigen die werkzaam zijn op het terrein en
voor de diensten die hen tewerkstellen.<br>
<br>
<h4><a name="htoc250">11.4.2.6</a>&nbsp;&nbsp;Variatie</h4>
Toch mag men niet voorbijgaan aan het feit dat de aard van de
tandemrelatie
ook deels verband houdt met de setting waarbinnen die wordt gevormd.
Een tandemrelatie met het oog op gezinsbegeleiding zal bijvoorbeeld
anders zijn dan een tandemrelatie met het oog op onderzoek.<br>
<br>
In het basisjaar worden aan de tandemrelatie erg zware eisen gesteld.
In dat basisjaar staat de geschiedenis van elk van de cursisten immers
heel centraal. Als tandem wordt men dan geconfronteerd met die groep
met al zijn verhalen, al dat verdriet, zonder dat men als
procesbegeleider
voor zichzelf de tijd krijgt om terug op zijn plooi te komen. Doorheen
de verhalen van cursisten worden ook de tandempartners geconfronteerd
met stukken pijn uit het eigen verleden. Soms voelen ook zij de nood
om erbij stil te kunnen staan en op zoek te kunnen gaan naar de
betekenis
ervan, maar zeker in het basisjaar krijgt men daarvoor vaak niet de
nodige tijd.<br>
<br>
Het <em>kunnen plaatsen van de eigen geschiedenis</em> is dus van
groot
belang om als tandempartner in het basisjaar te kunnen fungeren, zo
niet zou men zichzelf voortdurend tegenkomen en hierdoor grondig in
de war geraken. Dit geldt zowel voor de ervaringsdeskundige als voor
de opgeleide deskundige.<br>
<br>
Omdat het vanuit zijn achtergrond minder gebruikelijk is, voelt de
opgeleide deskundige het soms als iets vreemder aan, wanneer blijkt
dat de ervaringsdeskundige van hem verwacht dat ook hij zijn eigen
levensgeschiedenis erkent, er de waarde van inziet, ze niet
minimaliseert
tegen het licht van de levensgeschiedenis van de ervaringsdeskundige,
en ermee naar buiten durft te komen. In een groep over zijn gevoelens
spreken is voor een opgeleide deskundige vaak minder vanzelfsprekend
dan voor een ervaringsdeskundige. Een ervaringsdeskundige is trouwens
vaak ook vaardiger in het inspelen op gevoelens van anderen. Een
mogelijke
valkuil kan zijn dat de opgeleide deskundige het gevoel krijgt dat
hij zich op dit gebied moet bewijzen.<br>
<br>
Het leidt dus geen twijfel dat de tandempraktijk in het basisjaar
een sterk appèl doet op de persoonlijke kwaliteiten van elk van de
partners. Daarom is het van groot belang dat er ook voldoende ruimte
wordt gelaten voor een persoonlijke invulling van de tandemrelatie.
Voor zover maar voldaan wordt aan de basisvoorwaarden, bestaat er
met betrekking tot de tandempraktijk in het basisjaar geen enkele
behoefte aan een standaardmodel.<br>
<br>
<h4><a name="htoc251">11.4.2.7</a>&nbsp;&nbsp;<a
 name="rol-tandem-vooropleiding"></a>Het tandemprofiel vertaald naar
de tandemfunctie in het basisjaar</h4>
Het is van belang dat het algemeen tandemprofiel (<small>zie <a
 href="handboek-ed004.html#tandemprofiel">tabel 3.1</a></small>) in
concrete en specifieke situaties op een werkzame wijze kan
geoperationaliseerd
worden. In die zin zijn operationaliseringen niet enkel nuttig ter
ondersteuning van de tandemwerking binnen die specifieke context,
maar vormen ze tegelijk een toets voor het tandemprofiel zelf. In
<a href="#tandemprofiel-vooropleiding">tabel 11.1</a> wordt een
dergelijke oefening
gemaakt voor de tandemfunctie in het basisjaar.
<blockquote>
  <div align="center">
  <hr size="2" width="80%"></div>
  <div align="center">
  <table style="width: 521px; height: 829px;" border="1" cellpadding="1"
 cellspacing="0">
    <tbody>
      <tr>
        <td colspan="2" align="center" nowrap="nowrap"><font
 color="navy">Tandemfunctie in het basisjaar</font><sup><font
 color="navy"><font size="2">*</font></font></sup></td>
      </tr>
      <tr>
        <td align="left" valign="top"><font color="navy">Ervaringsdeskundige</font></td>
        <td align="left" valign="top"><font color="navy">Opgeleide
deskundige</font></td>
      </tr>
      <tr>
        <td align="left" valign="top"><em>steunen</em> in gesprekken in
functie van leren,
niet in functie van hulpverlenen of begeleiden</td>
        <td align="left" valign="top"><em>steunen</em> in gesprekken in
functie van leren, niet in functie
van hulpverlenen of begeleiden</td>
      </tr>
      <tr>
        <td align="left" valign="top"><em>bewaken</em> van de
gelijkwaardigheid van en
het respect voor alle betrokkenen</td>
        <td align="left" valign="top"><em>bewaken</em> van de
gelijkwaardigheid van en het respect voor alle
betrokkenen</td>
      </tr>
      <tr>
        <td align="left" valign="top"><em>procesbegeleiding</em> vanuit
de herkenning van
de eigen beleving</td>
        <td align="left" valign="top"><em>structureren</em> van de
opleidingsinhouden</td>
      </tr>
      <tr>
        <td align="left" valign="top">-&gt; via confronteren en
spiegelen<br>
        </td>
        <td align="left" valign="top">-&gt; via het aanreiken van
methodieken en inhouden</td>
      </tr>
      <tr>
        <td align="left" valign="top"><em>bevragen</em> van het proces
van de cursisten en
het <em>verbinden</em> met het eigen verleden van
de cursist(e)</td>
        <td align="left" valign="top"><em>bewaken</em> van de
leerinhouden van het basisjaar</td>
      </tr>
      <tr>
        <td align="left" valign="top"><em>aanreiken</em> van
belangrijke leerinhouden in
relatie tot de armoederealiteit</td>
        <td align="left" valign="top"><em>uitwerken</em> van
aangebrachte inhouden</td>
      </tr>
      <tr>
        <td align="left" valign="top"><em>toetsen</em> of de cursist(e)
de eigen ervaring voldoende
gebruikt en <em>evalueren</em> van de ervaringsdeskundigheid</td>
        <td align="left" valign="top"><em>evalueren</em> van
leerprestaties in functie van de eindtermen</td>
      </tr>
      <tr>
        <td align="left" valign="top"><em>signaleren</em> van de
problemen van cursisten of
van de cursistengroep en hen <em>stimuleren</em> om dit zelf te leren
opnemen</td>
        <td align="left" valign="top"><em>aanreiken</em> van methoden
en strategieën in functie van het oplossen
van deze problemen</td>
      </tr>
      <tr>
        <td align="left" valign="top"><em>bewaken</em> dat de inhoud en
de wijze van doceren
aansluit bij het leerproces van de cursisten<br>
        </td>
        <td align="left" valign="top"><em>invullen</em> van
leerinhouden en didactische werkvormen met het
oog op het leerproces van de cursisten (met aandacht voor het funderen
van theoretische concepten in een ervaren werkelijkheid)</td>
      </tr>
      <tr>
        <td align="left" valign="top">herkennen van het eigen <em>proces</em></td>
        <td align="left" valign="top">herkennen van het eigen <em>proces</em></td>
      </tr>
      <tr>
        <td align="left" valign="top">bewaken dat cursisten niet over
de eigen <em>grens</em> getrokken worden</td>
        <td align="left" valign="top">&nbsp;</td>
      </tr>
      <tr>
        <td align="left" valign="top"><em>betekenisverlening en
hervertaling</em> en hierdoor een brug slaan
tussen cursisten en opgeleide deskundige</td>
        <td align="left" valign="top">&nbsp;</td>
      </tr>
    </tbody>
  </table>
  </div>
  <br>
  <div align="center">Tabel 11.1: <a name="tandemprofiel-vooropleiding"></a>Het
tandemprofiel toegepast op
het basisjaar</div>
  <br>
  <hr size="2"> &nbsp; <sup><font size="2">*</font></sup><font size="2">We
willen hier nogmaals beklemtonen dat het erop aankomt om
de hierboven vermelde verantwoordelijkheden in wezen door beide
tandempartners
samen te laten dragen. Wel is het zo dat elk van de beide
procesbegeleiders
zich eerder zal toespitsen op de verantwoordelijkheden die het meest
bij zijn eigen competenties en achtergrond aansluiten. </font>
  <div align="center">
  <hr size="2" width="80%"></div>
</blockquote>
<br>
De laatste functie van de ervaringsdeskundige in het basisjaar, zoals
die in <a href="#tandemprofiel-vooropleiding">tabel 11.1</a> wordt
vermeld, namelijk
<em>betekenisverlening en hervertaling</em> vergt wat meer toelichting.
Het komt namelijk vrij geregeld voor dat door cursisten tijdens een
of andere bespreking een gedachtesprong wordt gemaakt. Soms wordt
deze gedachtesprong door de opgeleide deskundige geïnterpreteerd als
niet bij de zaak blijven, afwijken van het onderwerp, terwijl de
gedachtesprong
voor de betrokken cursist wel degelijk met het behandelde onderwerp
verband houdt. Alleen is het verband voor de opgeleide deskundige
soms moeilijk te zien, wegens diens gebrek aan armoede-ervaring. Deze
verbanden opmerken en ze benoemen kan dan gelden als een van de
mogelijke
concretiseringen van de voornoemde functie.<br>
<br>
Opvallend in deze toepassing van het profiel op de functies van de
opgeleide deskundige en de ervaringsdeskundige in het basisjaar is
het feit dat voor beide partners op een aantal gebieden een identieke
functieomschrijving geldt. Dit sluit aan bij de dagelijkse praktijk
van het tandemfunctioneren, waarbij de tandempartners niet enkel
complementair
zijn ten aanzien van elkaar maar tegelijk elkaar ook wederzijds
ondersteunen
in het vervullen van de eigen rol. Op een aantal vlakken kunnen
competenties
naar elkaar toegroeien en door elk van de partners in de tandem worden
uitgeoefend. Een rigide polarisering van tandemrollen is met andere
woorden niet werkzaam.<br>
<br>
Dit mag evenwel niet tot de conclusie leiden dat een tandemwerking
zichzelf op termijn overbodig kan maken. Armoede blijft anders, als
je het zelf hebt meegemaakt. Armoede heeft te maken met een tekort
aan kansen, met uitsluiting. Armoede heeft met diepe gevoelens te
maken. Wat ook de oorzaak is, armoede geeft steeds dezelfde pijnen.
De binnenkant van armoede is dezelfde. In armoede ben je geïsoleerd,
waar je ook leeft. De opgeleide deskundige mag de ervaringen van
uitsluiting,
die ook hij ongetwijfeld heeft beleefd, niet vergelijken met de
uitsluitingservaring
bij armoede. Een opgeleide deskundige heeft nooit het hele pakket
uitsluiting beleefd. Wie in de diepe armoede heeft geleefd, blijft
armoede ervaren tot in het diepst van zijn lichaam.<br>
<br>
<h4><a name="htoc252">11.4.2.8</a>&nbsp;&nbsp;De ervaren tandem</h4>
Door een ervaren tandem wordt het hiervoor geschetste profiel als
te statisch ervaren. Een ervaren tandem kan zich moeilijker vinden
in een roltoewijzing van betekenisverlener aan de ervaringsdeskundige
en van aanbrenger van structuur en methodieken aan de opgeleide
deskundige.
Indien enkel de ervaringsdeskundige de verantwoordelijkheid van
betekenisverlener
krijgt en enkel de opgeleide deskundige de verantwoordelijkheid voor
het methodische aspect draagt, verhindert men onder andere dat ook
de opgeleide deskundige gebruik maakt van zijn gevoel en dat de
ervaringsdeskundige
een methodische inbreng heeft.<br>
<br>
Een ervaren tandem beleeft een tandem eerder als een samenwerking
tussen twee mensen die allebei gebruik maken van hun gevoel om
betekenis
te verlenen en die allebei bijdragen tot het structureren van de
processen
in het basisjaar. Dit betekent dat men als tandem in een proces samen
een richting kan kiezen in het vertrouwen dat men samen alles bekeken
heeft, in het vertrouwen dat men allebei zal toetsen of die keuze
werkzaam blijkt en in het vertrouwen dat, mocht dit niet het geval
zijn, men samen de zaak zal herbekijken. Dit heeft meerdere voordelen.
Voor een opgeleide deskundige worden de processen uit het basisjaar
veel begrijpelijker indien hij er ten volle bij betrokken is. Op die
manier samenwerken garandeert bovendien minder blinde vlekken. Hoewel
beide tandempartners inzake betekenisverlening onvermijdelijk elk
met hun eigen blinde vlekken zitten, zorgt het werken in tandem dat
er uiteindelijk minder blinde vlekken overeind blijven. Hoe meer de
partners in een tandem complementair zijn, des te beter dit werkt.
Uiteraard moet men hiervoor in staat zijn om heel goed op elkaar in
te spelen, wat dus veronderstelt dat het om een ervaren tandem gaat.<br>
<br>
In het basisjaar kan de inbreng van de ervaringsdeskundige op
methodisch
vlak aanzienlijk zijn. Uiteraard zal de opgeleide deskundige, gezien
zijn opleiding, methodisch wel meer geschoold zijn dan de
ervaringsdeskundige.
Maar dit belet niet dat beiden in het basisjaar met methodieken aan
de slag gaan. Overigens blijken veel methodieken in een context van
armoede niet werkzaam te zijn. In die gevallen is het nuttig dat het
zoeken naar aangepaste methodieken gezamenlijk kan gebeuren. De
behoefte
om methodieken aan te passen komt heel frequent voor, omdat een
aanpassing
niet enkel noodzakelijk kan zijn wegens de armoedecontext, maar ook
wegens het doel waarvoor men staat, wegens de situatie die zich
aandient
of wegens de personen die erbij betrokken zijn. Het waardevolle van
iemand die een opleiding genoten heeft, of het nu om een
ervaringsdeskundige
of een opgeleide deskundige gaat, bestaat erin dat hij beter in staat
is gedifferentieerd te reageren en zijn gedrag aan te passen aan de
situatie en de betrokkenen. In het kader van de processen in het
basisjaar
is een methodische aanpak geenszins synoniem voor een aanpak, gericht
op oplossingen, maar wel voor een aanpak die ertoe leidt dat de kans
om tot een oplossing te komen bij de betrokkene zelf gelegd wordt.
Dit houdt dus in dat men in de opleiding ook met cursisten op basis
van gelijkwaardigheid aan de slag gaat.<br>
<br>
<a name="toc55"></a>
<h2><a name="htoc253">11.5</a>&nbsp;&nbsp;Programma</h2>
<h3><a name="htoc254">11.5.1</a>&nbsp;&nbsp;Overzicht</h3>
Het onderricht in het basisjaar van de opleiding tot
ervaringsdeskundige
verloopt <em>klassikaal</em>. Dit neemt niet weg dat het vak
levensverhalen
ook een beperkt <em>individueel</em> gedeelte bevat.<br>
<br>
Hoewel het basisjaar uitgesproken ervaringsgericht is, en de
levensverhalen
van de cursisten grotendeels de inhoud leveren van dit basisjaar,
wordt toch een vooropgesteld <em>leerprogramma</em> afgewerkt, dat
bestaat
uit <em>drie vakken</em>, zoals wordt weergegeven in <a
 href="#klassikaal-programma-vooropleiding">tabel 11.2</a>.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td align="left" nowrap="nowrap"><font color="navy">Programma
van het basisjaar</font></td>
      </tr>
      <tr>
        <td align="left" nowrap="nowrap">Levensverhalen: 240 uur</td>
      </tr>
      <tr>
        <td align="left" nowrap="nowrap">Basisvaardigheden
communicatie: 80 uur</td>
      </tr>
      <tr>
        <td align="left" nowrap="nowrap">Taal en expressie: 120 uur</td>
      </tr>
    </tbody>
  </table>
  </div>
  <br>
  <div align="center">Tabel 11.2: <a
 name="klassikaal-programma-vooropleiding"></a>Het basisjaar:
programmaoverzicht.</div>
  <br>
  <div align="center">
  <hr size="2" width="80%"></div>
</blockquote>
De vakken levensverhalen en basisvaardigheden communicatie worden
beide door de procesbegeleiders gegeven en zijn inhoudelijk sterk
met elkaar verbonden. Het vak taal en expressie wordt door een
vakdocent
gegeven.<br>
<br>
In het basisjaar streeft men doelstellingen na die verband houden
met het ontwikkelen van een basisvaardigheid inzake communicatie.
Verder staat erin uiteraard ook het proces van verwerking van de eigen
ervaringen centraal. Daarenboven wordt in het basisjaar eveneens het
verruimen van die persoonlijke ervaringen met de levenservaring van
andere cursisten nagestreefd. De betekenis van de vakken levensverhalen
en basisvaardigheden communicatie in het licht van het ontwikkelen
van ervaringsdeskundigheid spreekt voor zich. Waarom het vak taal
en expressie een belangrijke plaats inneemt in het eerste jaar van
de opleiding, vraagt iets meer toelichting.<br>
<br>
Reeds in het allereerste concept van het programma van het basisjaar
had men zich voorgenomen om ook systematisch aandacht te besteden
aan de <em>taalvaardigheid</em> van de cursisten en hiervoor, indien
nodig, een aangepast programma te voorzien. In de praktijk echter
werd hieraan in de eerste cursistengroepen niet gewerkt, omdat de
procesbegeleiders van oordeel waren dat de nood zich niet stelde.
Enerzijds bleken alle cursisten over een minimale taalvaardigheid
te beschikken, maar vooral stelde men vast dat de taalvaardigheid
van cursisten in de loop van het basisjaar spontaan aanzienlijk bleek
te verbeteren.<br>
<br>
En zo gebeurde het dat, waar het beschikken over voldoende
taalvaardigheid
aanvankelijk opgenomen was als één van de eindtermen van het basisjaar,
deze eindterm nadien weer werd afgevoerd omdat taalvaardigheid in
de praktijk minder dan verwacht een probleem bleek te zijn. Op vraag
van de eerste afgestudeerde cursisten werd taalvaardigheid echter
opnieuw ingevoerd in het programma van het basisjaar. Nadat ze erin
geslaagd waren op eigen kracht een opleiding tot een goed einde te
brengen, begonnen ze het als een tekort te ervaren dat ze onder meer
niet bij machte waren om iets foutloos op papier te zetten. Om hieraan
systematisch aandacht te kunnen besteden werd een apart vak taal en
expressie toegevoegd aan het programma van het basisjaar.<br>
<br>
De totale lestijd van het basisjaar bedraagt 440 uur. Hierdoor kan
de belasting in dit eerste jaar van de opleiding beperkt gehouden
worden tot twee volle lesdagen van elk zes uren. Verder in de opleiding
neemt de belasting toe, in die zin dat cursisten vanaf het tweede
jaar tweeëneenhalve dag per week aan de opleiding moeten besteden
en in het laatste jaar zelfs bijna drie volle dagen, met dien verstande
dat het dan niet enkel meer om lessen gaat, maar dat er ook veel stage
inbegrepen is.<br>
<br>
<h3><a name="htoc255">11.5.2</a>&nbsp;&nbsp;Het vak levensverhalen</h3>
<h4><a name="htoc256">11.5.2.1</a>&nbsp;&nbsp;Inhoud</h4>
In dit vak brengen de procesbegeleiders zelf geen inhouden aan. Daarom
zegt het leerplan over dit vak enkel: de inhoud van dit vak zijn de
levensverhalen van de cursisten. Uiteraard is het de taak van de
procesbegeleiders
om aan cursisten ondersteuning te bieden bij het kaderen van deze
levensverhalen.<br>
<br>
Het vak levensverhalen is het belangrijkste vak van het basisjaar.
Het neemt ongeveer 55% van de volledige lestijd van dit eerste
opleidingsjaar
in beslag. De keuze voor de naam levensverhalen als titel voor dit
vak werd doelbewust gemaakt. Men hoopt ook op die manier een beetje
te kunnen bijdragen tot het stimuleren van een andere kijk op de
armoedeproblematiek,
waarin meer erkenning gegeven wordt aan wat armoede en uitsluiting
bij mensen teweeg brengt.<br>
<br>
<h4><a name="htoc257">11.5.2.2</a>&nbsp;&nbsp;Leerplandoelstellingen</h4>
De cursisten kunnen
<ul>
  <li>(stukken van) het eigen levensverhaal naar voor brengen. De
levensverhalen
van de cursisten zijn hier de leerinhouden; </li>
  <li>een aanvang maken met het verwoorden van de eigen gevoelens die
gekoppeld
zijn aan belangrijke gebeurtenissen in de eigen geschiedenis; </li>
  <li>een aanvang maken met het verwoorden van blokkades (gevoelens,
gedachten)
die het eigen leven nu bemoeilijken; </li>
  <li>een aanvang maken met het beschrijven van linken tussen blokkades
(die nu gevoeld en ervaren worden) en gebeurtenissen uit het verleden.
Als leerinhouden kunnen hier alle hoofdstukken uit het boek <em>Uit
het huis, uit het hart?</em> worden gebruikt; </li>
  <li>een aanvang maken met het beschrijven van de kwetsuren die het
gevolg
zijn van uitsluiting; </li>
  <li>een zoekende houding ontwikkelen; </li>
  <li>respectvol omgaan met de verhalen van zichzelf en anderen; </li>
  <li>eigen pijn toelaten en er leren mee omgaan; </li>
  <li>de pijn van anderen toelaten en er leren mee omgaan; </li>
  <li>het verhaal van de andere bij de andere laten, zonder het te
overdekken
met het eigen verhaal; </li>
  <li>het gevoel ontwikkelen dat men er mag zijn, het gevoel van de
eigen
waarde; </li>
  <li>bevraging toelaten over het rationeel functioneren van zichzelf. </li>
</ul>
<h4><a name="htoc258">11.5.2.3</a>&nbsp;&nbsp;Methodische wenken</h4>
<ul>
  <li>bijhouden van een dagboek; </li>
  <li>maken van een levensboek; </li>
  <li>individueel naar voor brengen van een stuk levensverhaal in de
klas; </li>
  <li>bevraging door procesbegeleiders en cursisten; </li>
  <li>klassikaal bespreken van kernthema's van armoede aan de hand van
verhalen
van de cursisten (onderwijsleergesprek); </li>
  <li>individuele gesprekken; </li>
  <li>persoonlijke opdrachten; </li>
  <li>bespreken van lectuur: individueel en door onderwijsleergesprek
in
de groep. </li>
</ul>
<h4><a name="htoc259">11.5.2.4</a>&nbsp;&nbsp;Werkwijze en organisatie</h4>
Alvorens men kan beginnen met de levensverhalen van de cursisten moeten
er afspraken gemaakt worden en moet er toegewerkt worden naar een
voldoende veilige omgeving. De procesbegeleiders moeten hiervoor de
tijd nemen die de groep nodig heeft. Het is aan de procesbegeleiders
om op basis van hun aanvoelen uit te maken wanneer de cursisten er
klaar voor zijn om met de levensverhalen van start te gaan. Vooraleer
we dieper op de levensverhalen zelf ingaan, belichten we hierna eerst
deze voorbereidingsfase.<br>
<br>
<h5><a name="afspraken-maken"></a>Afspraken maken en een veilige
omgeving scheppen</h5>
Afspraken maken en een veilige omgeving scheppen zijn de centrale
aandachtspunten van het vak levensverhalen bij de start van het
basisjaar.
Ook de cursisten zelf maken uiteraard deel uit van de omgeving waarin
rond de levensverhalen gewerkt wordt. Hun gedragingen en hun houdingen
hebben daarom een belangrijke invloed op het veiligheidsgehalte van
de leeromgeving. Toewerken naar een goede basishouding bij de cursisten
is daarom het belangrijkste leerdoel in deze aanvangsfase van het
vak levensverhalen. Die basishouding die men bij cursisten beoogt,
blijft de hele tijd een belangrijk aandachtspunt en wordt gedurende
het hele basisjaar verder ingeoefend.<br>
<br>
<h5>Inhoud</h5>
De inhouden van dit eerste opleidingsonderdeel worden schematisch
weergegeven in <a href="#afspraken-inhoud">tabel 11.3</a>.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td colspan="3" align="center" nowrap="nowrap"><font
 color="navy">Afspraken maken en veiligheid creëren </font></td>
      </tr>
      <tr>
        <td colspan="3" align="center" nowrap="nowrap"><font
 color="navy">Inhoud</font></td>
      </tr>
      <tr style="font-weight: bold;">
        <td colspan="3" align="center" nowrap="nowrap">1.
Basishoudingen:</td>
      </tr>
      <tr style="font-style: italic;">
        <td colspan="3" align="center" nowrap="nowrap">respect,
discretie, omgaan met tijd</td>
      </tr>
      <tr>
        <td colspan="2" align="left" nowrap="nowrap"> a)</td>
        <td align="left" valign="top">basisinformatie verstrekken</td>
      </tr>
      <tr>
        <td colspan="2" align="left" nowrap="nowrap"> b)</td>
        <td align="left" valign="top">bespreken van de groepsafspraken</td>
      </tr>
      <tr>
        <td colspan="2" align="left" nowrap="nowrap"> c) <br>
        </td>
        <td align="left" valign="top">bespreken van de betekenis van
vertrouwen, privacy, respect, nieuwsgierigheid,
roddel, discretie</td>
      </tr>
      <tr>
        <td colspan="2" align="left" nowrap="nowrap">d)</td>
        <td align="left" valign="top">informeren over de globale
context van de opleiding en de maatschappelijke
betekenis ervan</td>
      </tr>
      <tr>
        <td colspan="3" align="center" nowrap="nowrap"><span
 style="font-weight: bold;">2. Omgaan met beoordeeld worden:</span><br>
        </td>
      </tr>
      <tr style="font-style: italic;">
        <td colspan="3" align="center" nowrap="nowrap">evaluatie,
examens, punten, deliberatie</td>
      </tr>
      <tr>
        <td colspan="2" align="right" nowrap="nowrap">a) <br>
        </td>
        <td align="left" valign="top">verduidelijken van het
examensysteem van de opleiding in het algemeen</td>
      </tr>
      <tr>
        <td colspan="2" align="right" nowrap="nowrap">b) <br>
        </td>
        <td align="left" valign="top">doornemen en bespreken van de
eindtermen en van het evaluatiesysteem
van het basisjaar in het bijzonder</td>
      </tr>
    </tbody>
  </table>
  </div>
  <br>
  <div align="center">Tabel 11.3: <a name="afspraken-inhoud"></a>Afspraken
en veiligheid: inhoud.</div>
  <br>
  <div align="center">
  <hr size="2" width="80%"></div>
</blockquote>
Aanvankelijk werken rond veiligheid is noodzakelijk om de context
te kunnen creëren waarin het mogelijk wordt om met de levensverhalen
te werken. Het is niet zo vreemd dat men bij de start wordt
geconfronteerd
met een groep, waarin de sfeer als erg onveilig wordt ervaren door
de cursisten. Het is dan nodig om binnen die groep voldoende veiligheid
te creëren opdat hij goed zou kunnen functioneren. Voor dit
voorwaardenscheppend
onderdeel moet men zeker de nodige tijd uittrekken. Men kan
bijvoorbeeld
de maanden september en oktober hieraan spenderen en dan na het
novemberverlof
van start gaan met de levensverhalen, zodat iedereen een eerste keer
kan aan bod komen met zijn levensverhaal voor het einde van het eerste
semester. Voor sommige groepen blijkt het niet echt noodzakelijk te
zijn om die volle acht à negen weken tot aan het allerheiligenverlof
aan de voorwaardenscheppende zaken te besteden. Toch moet men er zich
voor hoeden om niet te snel te besluiten dat de groep reeds voldoende
veiligheid biedt om met de levensverhalen te kunnen beginnen.<br>
<br>
Het is aangewezen om dit voorwaardenscheppend gedeelte te starten
met een <em>kennismakingsronde</em>. Daarna kan gewerkt worden rond
het maken van enkele concrete werkafspraken. Het op een passende wijze
leren omgaan met tijd, wat voor veel cursisten een werkpunt blijkt
te zijn, verdient in dit verband bijzondere aandacht. Voor een optimale
werking is het belangrijk dat de cursist leert begrijpen waarom het
nodig is dat hij op tijd komt en dat hij leert verwittigen wanneer
hij niet kan komen.<br>
<br>
Nadien kan men tijd uittrekken om samen met de cursisten de <em>eindtermen</em>
wat nader te bekijken. Cursisten zitten met zeer veel vragen over
wat precies van hen verwacht wordt om te slagen op het einde van het
basisjaar en met veel twijfels of ze die eindtermen wel zullen kunnen
halen. Daardoor kan dit onderdeel behoorlijk wat tijd vergen.<br>
<br>
In de rest van dit eerste gedeelte kan dan specifiek het thema
veiligheid
centraal staan en het maken van afspraken om die veiligheid te kunnen
waarborgen.
<blockquote>``Vol spanning had ik zitten wachten tot ik eindelijk aan
de opleiding
mocht beginnen. Maar toen ik dan in de klas zat voelde ik me onzeker
en dacht `Wat nu?' Eerst kregen we informatie en daarna maakten we
afspraken, zodat iedereen zich goed voelde.''
</blockquote>
Naast <em>goede en werkbare afspraken</em> dient ook de globale
omkadering
bij te dragen tot het scheppen van het noodzakelijke klimaat van
veiligheid.
In dit verband spelen onder meer de globale schoolcontext, een goede
infrastructuur en de houding en de toegankelijkheid van de lokale
opleidingscoördinator een belangrijke rol. Op het gebied van
infrastructuur
is het bijvoorbeeld gedurende het basisjaar een vereiste om te kunnen
beschikken over twee lokalen, zodat er ook een gepaste opvang kan
geboden worden aan cursisten voor wie het proces in de groep op een
bepaald moment te belastend is.<br>
<br>
Voor cursisten kan de globale context waarin ze aan hun opleiding
moeten beginnen, ook veiliger worden, wanneer het voor hun directe
omgeving en in de eerste plaats voor hun partners voldoende duidelijk
is wat de opleiding precies inhoudt. Om dit nader toe te lichten nodigt
men in de periode waarin rond veiligheid gewerkt wordt, de partners
van de cursisten uit voor een informatiedag over de opleiding. Daarin
wordt niet enkel ingegaan op de opleiding zelf, maar ook op het
maatschappelijk
kader, waarin die opleiding zich situeert en de visie op armoede,
die eraan ten grondslag ligt. Dit ruimer kader maakt duidelijk dat
de methodiek ervaringsdeskundige gedragen wordt door de samenleving.
Net als dit voor cursisten het geval is, werkt dit ook voor hun
partners
erg motiverend.<br>
<br>
In het kader van het creëren van veiligheid moet men zich voorts
voldoende
bewust zijn van het feit dat het beeld dat cursisten hebben over
onderwijs
erg beperkt en gekleurd kan zijn. Uurroosters, reglementen, examens
en dergelijke meer kunnen bij beginnende cursisten vreemd en bedreigend
overkomen.<br>
<br>
<h5>Werkwijze</h5>
Bij het werken aan het scheppen van veiligheid wordt niet systematisch
gebruik gemaakt van het eigen levensverhaal. Toch worden elementen
uit de eigen ervaringsgeschiedenis aangegrepen om begrippen zoals
roddel, privacy, respect, enzovoort een concrete inhoud te geven.
Deze concepten moeten duidelijk zijn en ook toegepast kunnen worden
met het oog op een veilige groepssfeer. Die is noodzakelijk met het
oog op het centrale opleidingsonderdeel van het basisjaar, de
levensverhalen.
<a href="#afspraken-werkwijze">Tabel 11.4</a> geeft een overzicht van
de werkwijze die wordt gevolgd met het oog
op het maken van een aantal concrete afspraken en het creëren van
een voldoende veilig klimaat.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td colspan="3" align="center" nowrap="nowrap"><font
 color="navy">Afspraken maken en veiligheid creëren</font></td>
      </tr>
      <tr>
        <td colspan="3" align="center" nowrap="nowrap"><font
 color="navy">Werkwijze</font></td>
      </tr>
      <tr style="font-weight: bold;">
        <td colspan="3" align="center" nowrap="nowrap">1.
Basishoudingen:</td>
      </tr>
      <tr style="font-style: italic;">
        <td colspan="3" align="center" nowrap="nowrap">respect,
discretie, omgaan met tijd</td>
      </tr>
      <tr>
        <td align="center" nowrap="nowrap" valign="top">Methodieken</td>
        <td align="right" nowrap="nowrap" valign="top">- <br>
        </td>
        <td align="left" valign="top">kringgesprek</td>
      </tr>
      <tr>
        <td align="center" nowrap="nowrap" valign="top">&nbsp;</td>
        <td align="right" nowrap="nowrap" valign="top">- <br>
        </td>
        <td align="left" valign="top">korte opdrachten (in duo's)</td>
      </tr>
      <tr>
        <td align="center" nowrap="nowrap" valign="top"> <br>
        </td>
        <td align="right" nowrap="nowrap" valign="top">- <br>
        </td>
        <td align="left" valign="top">individuele gesprekken (waarin
eventueel gepeild wordt naar problemen
met het naleven van afspraken)</td>
      </tr>
      <tr>
        <td align="center" nowrap="nowrap" valign="top"> <br>
        </td>
        <td align="right" nowrap="nowrap" valign="top">- <br>
        </td>
        <td align="left" valign="top">feedback op het gedrag in de
groep (door groepsbesprekingen of tijdens
een individueel gesprek)</td>
      </tr>
      <tr>
        <td align="center" nowrap="nowrap" valign="top">Periode</td>
        <td align="right" nowrap="nowrap" valign="top">&nbsp;</td>
        <td align="left" valign="top">bij de aanvang van het basisjaar</td>
      </tr>
      <tr style="font-weight: bold;">
        <td colspan="3" align="center" nowrap="nowrap">2. Omgaan met
beoordeeld worden:</td>
      </tr>
      <tr style="font-style: italic;">
        <td colspan="3" align="center" nowrap="nowrap">evaluatie,
examens, punten, deliberatie</td>
      </tr>
      <tr>
        <td align="center" nowrap="nowrap" valign="top">Methodieken</td>
        <td align="right" nowrap="nowrap" valign="top">- <br>
        </td>
        <td align="left" valign="top">groepsgesprek</td>
      </tr>
      <tr>
        <td align="center" nowrap="nowrap" valign="top"> <br>
        </td>
        <td align="right" nowrap="nowrap" valign="top">- <br>
        </td>
        <td align="left" valign="top">individuele besprekingen waarin
de evolutie die de cursist(e) maakt
getoetst wordt aan de eindtermen. Na ieder individueel gesprek krijgt
de cursist(e) schriftelijke feedback met een duidelijke vermelding
van zijn/haar leerpunten. De cursist(e) kan hieromtrent ook een taak
of thuisopdracht meekrijgen. De werkpunten worden in het daaropvolgende
gesprek opnieuw opgenomen.</td>
      </tr>
      <tr>
        <td align="center" nowrap="nowrap" valign="top">Periode</td>
        <td align="right" nowrap="nowrap" valign="top">a) <br>
        </td>
        <td align="left" valign="top">bij de aanvang van het basisjaar</td>
      </tr>
      <tr>
        <td align="center" nowrap="nowrap" valign="top"> <br>
        </td>
        <td align="right" nowrap="nowrap" valign="top">b) <br>
        </td>
        <td align="left" valign="top">op het einde van het basisjaar
wordt dit onderdeel hernomen ter voorbereiding
van de eindevaluatie van de cursisten</td>
      </tr>
    </tbody>
  </table>
  </div>
  <br>
  <div align="center">Tabel 11.4: <a name="afspraken-werkwijze"></a>Afspraken
en veiligheid: werkwijze.</div>
  <br>
  <div align="center">
  <hr size="2" width="80%"></div>
</blockquote>
Een bespreking van het thema veiligheid kan bijvoorbeeld starten vanuit
vragen zoals ``Wat betekent voor U respect?'' of ``Wat moet
in de groep aanwezig zijn om uw eigen verhaal te kunnen brengen?''
Toch moet men er zich van bewust zijn dat een dergelijke bespreking
theoretisch en eerder vaag blijft. Het gevolg is dat begrippen als
veiligheid, respect en privacy voor alle cursisten een verschillende
invulling blijven hebben. Daarom valt het sterk aan te raden om tijdens
zo'n bespreking op zoek te gaan naar heel concrete voorbeelden.<br>
<br>
Men kan ook aan de slag gaan rond het thema veiligheid vanuit de vraag
``Wanneer werd je onrespectvol behandeld in het verleden?'' Op
die manier staat deze introductiefase van het basisjaar niet los van
de levensgeschiedenis van de cursisten, en kan ook in deze fase gewerkt
worden met inhoud uit de verhalen van cursisten, zij het dat het gaat
om kleine stukjes daaruit. Wanneer het thema veiligheid op die manier
aangepakt wordt, zijn er mensen die geneigd zijn om direct hun hele
levensverhaal in de groep te gooien. Het is belangrijk voor de
procesbegeleiders
om dit op dat moment bewust af te houden: men moet wat kunnen doseren
en cursisten moeten voldoende de tijd krijgen om elkaar wat te leren
kennen en wat af te tasten. Het bewust afhouden van het levensverhaal
in deze voorwaardenscheppende fase gebeurt dus niet enkel ter
bescherming
van de betrokken cursist zelf, maar ook ter bescherming van de andere
cursisten. Daarom probeert men als procesbegeleider te voorkomen dat
een cursist in deze aanvangsfase van het basisjaar aanstalten maakt
om zijn hele levensverhaal te brengen. En wanneer het toch gebeurt,
zegt men hem duidelijk dat dit voor het levensverhaal is en nog niet
voor nu.<br>
<br>
In deze eerste fase rond respect en veiligheid is het belangrijk om,
ondanks het feit dat het ook dan al mogelijk is om vanuit de eigen
ervaringen van cursisten te vertrekken, toch een vooropgesteld schema
te volgen, omdat het in de praktijk veel moeilijker kan zijn om tot
concrete groepsafspraken te komen rond respect en veiligheid, indien
dit zou moeten gebeuren naar aanleiding van een concreet feit dat
zich in de groep heeft afgespeeld en misschien wel iemand erg heeft
gekwetst. Toch kan het maken van afspraken niet voorkomen dat
dergelijke
<em>incidenten</em> zich zullen voordoen. Hoe dan ook doen zich tijdens
het basisjaar in de groep incidenten voor. Maar de procesbegeleiders
hebben dan bij de bespreking iets concreets, namelijk de destijds
gemaakte afspraken, om op terug te vallen als een instrument om het
incident bespreekbaar te maken, te gaan analyseren en beter te
begrijpen.
Bij de bespreking van een dergelijk incident kunnen de
procesbegeleiders
dan concrete vragen stellen, zoals: ``Wat doet dit bij jou? Wat
betekent dit? Is dit een inbreuk op de privacy?'' Het is zaak om
zeker voldoende tijd vrij te maken om deze concepten verder uit te
diepen en vooral te concretiseren naar aanleiding van dergelijke
concrete
gebeurtenissen en de bestaande afspraken terzake te verduidelijken
en te herbevestigen, eventueel ze te verfijnen. Soms kan het nuttig
blijken om iets minder tijd te besteden aan de noodzakelijke eerste
introductie van het veiligheidsthema bij de start van een nieuwe
cursistengroep,
zodat men iets meer tijd vrij heeft om het onderwerp grondig aan te
pakken, wanneer er zich in de realiteit van de groep een incident
voordoet.<br>
<br>
Eigenlijk draait het bij een incident vaak heel veel om de groei in
kracht van de ervaringsdeskundige, een groei die soms doorslaat naar
macht.<br>
<br>
In een eerste stap om hiermee vanuit een begeleidersrol om te gaan,
is het noodzakelijk om iedere betrokkene op een betekenisvolle manier
erkenning te geven. Dit is een noodzakelijke stap, die vaak vergeten
wordt of waar men vaak te snel overheen gaat. Het kan trouwens vrij
lang duren alvorens iemand ervaart echt erkenning te krijgen. Dit
kan individueel erg verschillend liggen. Het erkenning geven aan alle
betrokkenen is een fundamenteel beginsel dat men ook met de term
meerzijdige
partijdigheid kan aanduiden.<br>
<br>
Indien de stap van het erkenning geven wordt overgeslagen, dan kan
de bespreking van een incident niet constructief verlopen. Een
dergelijke
bespreking wordt dan immers opnieuw het voeren van een strijd. Het
uitpraten van een incident heeft daarom ook tot doel cursisten te
laten ervaren dat dit uitpraten kan helpen om een conflict op te lossen
en terug verder te gaan met de relatie. Personen die in armoede leven
hebben vaak niet geleerd om gedrag te ontwikkelen in functie van het
oplossen van een conflict en daardoor kennen ze enkel het verbreken
van de relatie als een mogelijkheid om uit het conflict te geraken.<br>
<br>
<h5>Ondersteunende bijzondere methodieken</h5>
Hiervoor hebben we toegelicht dat een duidelijk afsprakenkader en
voldoende basisveiligheid voor de cursisten en voor de groep in zijn
geheel noodzakelijke voorwaarden zijn om in goede omstandigheden met
de levensverhalen te beginnen. Als we het vak communicatieve
basisvaardigheden
bespreken, zullen we toelichten hoe ook in dat vak meegewerkt wordt
aan het creëren van een gunstig kader voor de levensverhalen. In het
kader van het vak levensverhalen kan men daarenboven nog enkele
bijzondere
methodieken toepassen die op hun beurt iets kunnen bijdragen aan een
gunstig klimaat voor de levensverhalen.<br>
<br>
<h5>Verhalen uit het hier en nu</h5>
Dit is een bijzondere methodiek die niet alleen in de fase van het
creëren van een veilige omgeving op een heel zinvolle manier toegepast
kan worden, maar ook tijdens de hele duur van het basisjaar,
bijvoorbeeld
aan de hand van een <em>wekelijks moment weekendverhalen</em>. De
procesbegeleiders
waken er daarbij over dat telkens iedere cursist aan bod komt.<br>
<br>
Deze methodiek kan meerdere functies vervullen:
<ul>
  <li>Hij helpt cursisten bij het leren iets te brengen in de groep.
Voor
sommige cursisten is dit een hele opdracht en iets brengen uit het
hier en nu is minder moeilijk dan zijn levensverhaal brengen. </li>
  <li>Hij helpt cursisten bij het leren een onderscheid te maken tussen
verhalen van <em>nu</em> en verhalen van <em>vroeger</em>. </li>
  <li>Hij helpt cursisten om datgene waarmee hun hoofd op dat ogenblik
vol
zit, wat van zich af te praten. Het doel is dan afstand leren nemen
van actuele gebeurtenissen om te kunnen focussen op het levensverhaal
en op de groep. Hierdoor wordt het voor de cursisten mogelijk om beter
bij de les te zijn. Wie te vol zit kan zijn gedachten ook moeilijk
bij de levensverhalen en de opleiding houden. </li>
  <li>Hij werkt ook als een instrument voor nadere kennismaking.
Telkens
hoor je over iedereen iets, en op die manier leer je elkaar op de
duur ook goed kennen. </li>
</ul>
<h5>De vraagstelling</h5>
Aan de hand van de techniek van de vraagstelling worden cursisten
gestimuleerd om te kijken naar zichzelf en naar hun omgeving. Hierdoor
kunnen ze hun gevoelens een plaats geven en kunnen ze zich nieuwe
vragen gaan stellen betreffende de gebeurtenissen uit hun verleden.
Eigen vragen en vragen die hen door medecursisten worden gesteld
fungeren
als stimulansen om het eigen levensverhaal een nieuwe dynamiek te
geven en om actuele ervaringen te verbinden met elementen uit hun
levensgeschiedenis.<br>
<br>
<h5>Werken met de levensverhalen van de cursisten</h5>
Nadat men voldoende de tijd genomen heeft om te werken aan een veilige
groepssfeer en om in dit verband de nodige afspraken te maken, kan
men in het vak levensverhalen een aanvang nemen met de eigenlijke
bespreking van de levensgeschiedenis van de cursisten.<br>
<br>
<h5>Begrenzing</h5>
In de loop van het basisjaar krijgt elke cursist in het kader van
het vak levensverhalen twee halve dagen waarin hij in de groep in
de focus staat om delen van zijn levensverhaal te brengen. De inhoud
van dit vakonderdeel wordt dus volledig door de cursisten zelf
ingevuld.
Daarom is het belangrijk dat het voor cursisten duidelijk is dat ze,
wat hun levensverhaal betreft, het recht hebben om zelf hun eigen
grenzen te bewaken. Hierdoor behouden ze het recht om er slechts die
stukken uit te brengen, waarvan ze aanvoelen dat ze er al klaar voor
zijn. Het is geenszins de bedoeling dat cursisten aangepord worden
om hierin nog verder te gaan en de grenzen die ze zelf hebben
aangegeven
te overschrijden. Men moet immers beducht blijven voor de ernstige
schade die kan toegebracht worden, indien de opleiding voor een cursist
te zwaar wordt, zodat hij onder de stress ten onder gaat.
<blockquote>``Er werd van ons verwacht dat we ons levensverhaal zouden
brengen.
Elke cursist was nerveus, uit vrees dat anderen misschien toch misbruik
zouden maken van zijn levensverhaal. Toen we er echt aan begonnen,
werd het muisstil in de klas. Mensen begonnen te huilen of werden
stil bij het verhaal van de andere. Wie dieper wilde ingaan op iets
uit het verhaal, kon een vraag stellen. Maar de verteller moest niet
antwoorden, indien hij dit niet wenste. Hoe raar. Bijna iedereen
antwoordde
op de vragen. Zo kon het waarom duidelijker worden of waarvandaan
iets kwam. Soms was het brengen van een stuk levensverhaal pijnlijk.
Soms gaf het ook opluchting, omdat je iets van je af had kunnen gooien,
zonder beschaamd te moeten zijn of je minderwaardig te moeten voelen.''
</blockquote>
<h5>Procesbegeleiding</h5>
De <em>taak van de procesbegeleiders</em> komt er in hoofdzaak op neer
de verhalen van cursisten te laten komen, aandacht te hebben voor
wat dit teweeg brengt en te waken over de veilige context. Het
vertellen
van het verhaal brengt bij de verteller vaak veel verdriet naar boven.
Andere cursisten herkennen in dit verhaal gelijkenissen met stukken
in hun eigen verhaal. Ook bij hen is veel verdriet aanwezig.<br>
<br>
De procesbegeleider kan hierop inspelen en in een dergelijke situatie
beslissen om veel korte (rook)pauzes in te lassen als een concrete
maatregel om de veiligheid te bevorderen. Desondanks zal het, zeker
in de beginfase, heel frequent gebeuren dat cursisten naar buiten
lopen omdat de gevoelens, die door het verhaal van de andere opwekt
worden, te sterk worden. Om op zo'n moment deze cursisten te kunnen
opvangen, is het dus noodzakelijk dat de begeleiding in handen is
van twee procesbegeleiders.<br>
<br>
Toch kan het brengen van levensverhalen niet onvoorwaardelijk blijven
doorgaan. Indien mensen aangeven dat ze het op dat ogenblik niet verder
aankunnen, moet de mogelijkheid er zijn om hiervoor respect op te
brengen. Soms kan het dan zelfs aangewezen zijn om een langere
onderbreking
in te lassen. Dit kan eventueel betekenen voor de rest van de dag.
De vrijgekomen tijd kan naargelang de behoefte ingevuld worden met
een ontspannende activiteit of met een les creatieve technieken.<br>
<br>
Indien tijdens de levensverhalen een les creatieve technieken gepland
wordt, wordt die bij voorkeur in aanwezigheid van de vaste tandem
procesbegeleiders geleid door een externe begeleider, gespecialiseerd
in creatieve technieken. Meestal gaat men daarin aan de slag voor
een halve dag en rond een kernthema dat op dat ogenblik sterk leeft
in de groep, of waar de groep op vastloopt. Voorafgaand overleg tussen
de procesbegeleiders en de begeleider van de sessie is daarom
noodzakelijk.
Een sessie creatieve technieken kan zorgen voor een rustpunt tijdens
het werken rond de levensverhalen, maar kan tegelijk ook een
alternatieve
gelegenheid bieden aan de cursisten om te werken rond stukjes
levensverhaal.
Men draagt er zorg voor dat de activiteit voldoende structuur kan
bieden aan de cursisten en veel kansen biedt op bevestiging. Daarom
wordt onder meer steeds gewerkt naar een eindproduct, dat men eventueel
kan meenemen naar huis of dat in de klas een plaats kan krijgen.<br>
<br>
In de praktijk staat er niet steeds zo een ruime speelruimte ter
beschikking,
wil men er nog in slagen om alle cursisten met hun levensverhaal aan
bod te laten komen. De enige speelruimte die er in de praktijk vaak
ter beschikking staat wanneer cursisten aangeven dat het werken rond
het levensverhaal te zwaar wordt, is om eens een uurtje vroeger te
stoppen of er eens een korte ontladende activiteit tussen te nemen
of een of andere administratieve aangelegenheid af te handelen. Als
er toch tijd kan gevonden worden om een ontspannende activiteit te
plannen, kan ze een heel bevorderlijke invloed hebben op het
groepsproces,
de groepssfeer en de groepscohesie. Het ontladende effect moet dus
zeker niet gezien worden als het enig mogelijke effect van een
ontspannende
activiteit.<br>
<br>
<h5>Gevoelens</h5>
Gevoelens nemen een heel belangrijke plaats in bij het werken rond
de levensverhalen. Personen die in armoede leven hebben door hun
verleden
een sterk vermogen tot aanvoelen ontwikkeld. Hierdoor zijn ze in staat
aan te voelen wat mede-cursisten hebben doorgemaakt. Hierdoor kunnen
ze hun mede-cursisten erkenning geven.
<blockquote>``Wij voelen veel dingen aan bij elkaar. Wij hebben dat
moeten
ontwikkelen. Wij spreken dezelfde taal. Ook al ben je een vreemde
voor elkaar, toch spreek je dezelfde taal.''
</blockquote>
Door deze verbondenheid voelt men zich minder eenzaam. Daardoor voelt
men zich minder alleen als men 's avonds na de les naar huis gaat
en heeft men ook een reden om terug te komen voor de volgende les.<br>
<br>
Via de levensverhalen ontstaat bij de cursisten dus een <em>belangrijk
inzicht</em>, namelijk het feit niet alleen te zitten met een
dergelijke
diepe pijn omwille van de armoede en de uitsluiting. Daarmee verbonden
groeit ook het inzicht dat ze zichzelf niet hoeven te zien als diegene
die schuld heeft aan zijn eigen situatie. Door deze inzichten krijgen
cursisten ruimte voor het ontwikkelen van een zelfwaardegevoel. <br>
<br>
De levensverhalen maken echter ook andere gevoelens los, zoals zeer
veel kwaadheid naar de vorige generatie, naar hun eigen ouders dus,
en naar de samenleving. Hier kan dan eventueel het verband gelegd
worden met het kijken door een bril of met het feit dat iedereen de
dingen bekijkt vanuit zijn eigen verhaal en zijn eigen levenservaring,
onderwerpen die in het vak basisvaardigheden communicatie aan bod
komen. Men moet wel goed nagaan of men niet te vroeg komt aandraven
met een theoretische verklaring. Eerst moet de cursist voldoende ruimte
hebben om zijn gevoelens echt te doorleven. Wat er zit aan gevoelens
moet kunnen gebracht worden en erkenning en dus bestaansrecht en een
plaats kunnen krijgen. Het gevaar bestaat dat er geen ruimte meer
is voor dit eigen aanvoelen, indien een theoretische verklaring de
situatie begrijpelijk tracht te maken. Kunnen begrijpen kan dan snel
moeten begrijpen worden en zelfs begrip moeten opbrengen, waardoor
een waas van begrip de eigen emotie gaat bedekken. Dit verhindert
dat de emotie voldoende doorleefd wordt.<br>
<br>
De levensverhalen maken bij cursisten ook nog op een andere manier
nieuwe gevoelens los, in die zin dat cursisten bij zichzelf pijnlijke
gevoelens ontdekken, waarvan ze het bestaan niet meer vermoedden.
Meestal worden deze gevoelens wakker gemaakt door het aanhoren van
een levensverhaal van een andere cursist. Soms kan dit bij de
betrokkene
voor verwarring en onzekerheid zorgen. En als hij dit pas ontdekte
deel van zijn verhaal in de groep brengt, kan dit bij andere cursisten
soms reacties uitlokken in de zin van ``je liegt'' of ``je
aapt me na.'' Bij de levensverhalen is het belangrijk dat men als
procesbegeleider erkenning kan geven aan de authenticiteit van de
gevoelens van de cursist. In die zin neemt men a priori het verhaal
van de cursist aan als waar en geeft men de cursist het recht om er
te zijn met zijn verhaal. Of het verhaal in de feitelijke details
ook volledig correct is, doet niet ter zake. Uitzonderlijk kan het
gebeuren dat een cursist extreem aangewezen is op de verhalen van
medecursisten om toegang te kunnen krijgen tot zijn eigen
levensverhaal.
Het kan dan aangewezen zijn om samen met die cursist tijdens de
individuele
begeleidingsgesprekken op zoek te gaan naar de reden hiervoor: ``Je
hebt vanalles meegemaakt en telkens gebruik je het verhaal van een
ander om je eigen verhaal te brengen. Wat maakt dat je het verhaal
van een ander nodig hebt om het jouwe te brengen?''<br>
<br>
<h5>De cursist als regisseur</h5>
De cursist die zijn levensverhaal brengt, is zelf de regisseur van
zijn halve dag. Hij bepaalt zelf hoeveel en hoelang hij vertelt. Bij
de ene cursist kan dat een kwartier zijn. Een andere cursist zal
misschien
bijna de volledige halve dag aan het woord zijn.<br>
<br>
Vermits een cursist die in de focus staat zelf bepaalt hoeveel tijd
hij hiervoor neemt tijdens de halve dag die voor hem ter beschikking
staat, kan de tijd die nog overblijft erg verschillend zijn. Als er
tijd overblijft kunnen de procesbegeleiders elementen uit het verhaal
van de cursist aangrijpen om verbanden te leggen met andere ervaringen
en op die manier het verhaal te verruimen.<br>
<br>
In eerste instantie hoeft de procesbegeleider zelf niet inhoudelijk
op de levensverhalen in te gaan. Hij kan de andere cursisten wel
vragen:
``Wil je hierop reageren?'' Bij een dergelijke uitnodiging worden
andere cursisten bij voorkeur gestimuleerd om de verteller iets te
zeggen vanuit zichzelf.<br>
<br>
<h5>Erkenning krijgen</h5>
Opvallend is dat andere cursisten dan vaak gaan wijzen op de sterke
kanten, die uit het verhaal spreken. Gehoord worden, begrip en
erkenning
krijgen en niet veroordeeld worden, zijn voor de verteller
uitzonderlijk
belangrijk. Ze werken voor de verteller ontschuldigend en helend.
Voor de andere cursisten houdt een dergelijke veilige sfeer een
belangrijke
boodschap in: ``Als ik mijn verhaal zal brengen, zal ik er ook
niet op veroordeeld worden.'' Deze veilige sfeer heeft tot gevolg
dat veel cursisten blijken stukjes uit hun levensgeschiedenis te
vertellen,
die ze voordien nog nooit aan iemand hadden verteld.<br>
<br>
Ook door vragen te stellen kunnen cursisten erkenning geven aan het
levensverhaal van een medecursist. Het is dan belangrijk dat de
vragensteller
leert om niet zijn eigen gevoel in de plaats te stellen van het gevoel
van de andere of zijn eigen vraag belangrijker te vinden dan de
beleving
van de betrokken medecursist. In de levensverhalen kunnen met andere
woorden inzichten en vaardigheden uit het vak basisvaardigheden
communicatie
toegepast worden. Zeker in de levensverhalen zijn deze
toepassingsmogelijkheden
groot. Gevoelens staan in de levensverhalen erg centraal. Ook in het
werkveld zal de ervaringsdeskundige heel sterk vanuit en met zijn
gevoel werken. Dit betekent dat een ervaringsdeskundige erg indringend
kan zijn. Het is dan ook belangrijk dat hij bij zichzelf kan leren
ontdekken hoe dit aanvoelt. Als een cursist een medecursist een vraag
stelt in verband met zijn levensverhaal, is het dus belangrijk dat
deze laatste bij zichzelf nagaat: voel ik in deze vraag respect of
nieuwsgierigheid? Voel ik een vraag uit betrokkenheid of uit een
behoefte
van de vragensteller om zichzelf op de voorgrond te plaatsen?<br>
<br>
<h5>Twee rondes</h5>
Het brengen van het eigen levensverhaal verloopt over <em>twee rondes</em>.
Per ronde komt iedere cursist aan bod. De volgorde waarin dit gebeurt
is vrij. Hierdoor hebben cursisten de ruimte om zelf te bepalen wanneer
ze van zichzelf vinden er klaar voor te zijn. Dan kan de cursist samen
met de procesbegeleiders plannen op welke dag precies zijn
levensverhaal
op het programma zal staan. Elke cursist staat in elke ronde een halve
dag centraal. Het betekent dat per dag maximaal twee levensverhalen
aan bod kunnen komen, maar er kunnen ook enkele dagen zijn waarop
slechts één levensverhaal wordt besproken. Soms worden er andere
activiteiten
tussen gepland omdat het hele gebeuren ook nog draaglijk moet zijn,
maar er komen hoe dan ook allerlei andere zaken tussen geslopen. Dit
kan een conflict in de groep zijn, dat moet uitgepraat worden, maar
het kan ook een aangenaam moment zijn, zoals het vieren van een
verjaardag,
enzovoort.<br>
<br>
<h5>Eerste ronde</h5>
In de <em>eerste ronde</em> is het de bedoeling dat de cursist zijn
collega's een <em>eerste beeld</em> schetst <em>van zijn
levensgeschiedenis</em>.
Dit kan een chronologisch verhaal zijn, maar net zo goed kan het een
verhaal zijn dat opgehangen wordt aan een voorwerp, dat voor de
betrokken
cursist een bijzondere betekenis heeft.<br>
<br>
In het basisjaar moet er ruimte zijn voor een eerste chaotische
vertelling
om geleidelijk orde te kunnen krijgen in de chaos en uiteindelijk
het eigen verhaal goed door te hebben. Het is nodig te stellen dat
in deze context liegen niet echt bestaat. Vaak merkt men dat een
cursist
zijn verhaal tracht te vertellen op verschillende manieren. Dit is
een uitdrukking van het feit dat de betrokken cursist op zoek is naar
een manier, waarop hij zijn eigen verhaal kan vatten. Belangrijk is
daarom dat men zich als procesbegeleider concentreert op de beleving
die met het verhaal wordt uitgedrukt, eerder dan dat men tracht op
zoek te gaan naar de volledige waarheid. Behalve het vertellen van
verschillende versies van een verhaal kan ook het vertellen in
fragmenten
een belangrijke ingangspoort zijn om zicht te krijgen op de eigen
geschiedenis. Door de fragmenten op een leeftijdsas te ordenen kan
men tot de ontdekking komen dat er stukken mankeren, periodes waarvan
men zich weinig of niets herinnert. Zo komt men op het spoor van
blokkades
of periodes waarin heel ingrijpende dingen gebeurd zijn of duiken
weggestoten ervaringen opnieuw op die men nog niet heeft kunnen
verwerken.
Dit is belangrijk werkmateriaal. Want door de eigen moeilijkheden
te leren zien, de dynamieken erachter en de gevolgen ervan, leert
men ze ook bij een ander te ontdekken. En doorheen het eigen
bewustwordingsproces
leert men aanvaarden dat ook de andere met blokkades, kennisleemtes
of onverwerkte ervaringen zit.<br>
<br>
Ieder verhaal van de cursisten heeft een eigen waarde, die niet kan
afgewogen worden tegen de waarde van andere verhalen. Daarom is het
belangrijk dat men erover waakt dat sommige cursisten hun eigen verhaal
niet gaan minimaliseren onder invloed van de verhalen van andere
cursisten.<br>
<br>
<h5>Tweede ronde</h5>
In de <em>tweede ronde</em> van het werken rond de levensverhalen is
het de bedoeling <em>dieper in te gaan op een aantal zaken</em>, die
door de cursist zelf worden aangegeven. Naar cursisten wordt de
opdracht
dan als volgt geformuleerd: ``Als je naar je levensgeschiedenis
kijkt, welk stuk wil je er dan uithalen, waarover je nog een tweede
maal wilt praten. Het moet een stuk zijn waarover je nog vragen hebt,
wat je niet goed begrijpt, waarmee je nog worstelt.''<br>
<br>
Een mogelijke alternatieve aanloop tot de tweede ronde is om samen
met de cursistengroep een lijst op te maken van thema's die ze in
verband met de levensverhalen nog willen behandeld zien. Uit de lijst
die zo ontstaat kan men dan alle thema's schrappen die in de loop
van de opleiding in een vak behandeld zullen worden, zoals
bijvoorbeeld:
hoe kijkt de samenleving aan tegen armoede? Op die manier blijven
nog een aantal restthema's over. De vraag aan de cursisten kan dan
zijn: ``Wie wil een stukje van zijn levensverhaal vertellen, bekeken
vanuit dit thema?''<br>
<br>
Op de beide manieren krijgt men een meer <em>thematisch georiënteerde
bespreking</em>, waarbij het thema als het ware door een cursist wordt
ingeleid. Hetzelfde thema wordt ook door veel andere cursisten herkend,
en je krijgt dan in de bespreking veel meer dialoog en heen en weer
gepraat. Procesbegeleiders kunnen tijdens deze thematische besprekingen
de betrokkenheid van zoveel mogelijk cursisten trachten te stimuleren.
Als een bepaalde cursiste er bijvoorbeeld voor gekozen heeft om tijdens
de tweede ronde het thema incest in haar levensgeschiedenis dieper
te gaan onderzoeken, kunnen de procesbegeleiders de mannelijke
cursisten
bijvoorbeeld bij de bespreking trachten te betrekken via de vraag:
welke gevoelens wekt dat bij u als man?<br>
<br>
Sommige cursisten verkiezen om in deze tweede ronde geen thema aan
te snijden, maar wel nog een aanvullend stuk uit hun levensverhaal
te brengen. Immers, soms kunnen cursisten, die in de eerste ronde
vroeg aan de beurt zijn geweest, onder invloed van de verhalen van
de andere cursisten tot het inzicht komen, dat ze belangrijke stukken
uit het eigen levensverhaal over het hoofd hebben gezien, die ze alsnog
willen brengen. Soms heeft dit ook te maken met het feit dat cursisten
er een tijd kunnen over doen vooraleer ze het gevoel hebben klaar
te zijn om met een bepaald facet uit hun geschiedenis iets in de groep
te kunnen doen. Daarom is het belangrijk dat cursisten heel duidelijk
weten dat zij kunnen terugkomen op facetten die naar hun gevoel nog
onvoldoende aan bod zijn kunnen komen, of waarmee zij zijn blijven
zitten. Het kan aangewezen zijn dat de procesbegeleiders hierop
meerdere
malen de aandacht vestigen tijdens het basisjaar. Er klaar voor zijn
om iets te kunnen brengen kan bij cursisten met uiteenlopende zaken
te maken hebben. En soms blijken evidenties van waaruit de opleiding
vertrekt de grootste hinderpaal te zijn. In het basisjaar wordt
bijvoorbeeld
heel veel gepraat over gevoelens. Soms gebeurt het dat een cursist
slechts na enige tijd begrijpt wat bedoeld wordt met gevoelens en
beseft dat ook hij gevoelens heeft. Indien zich een dergelijk inzicht
manifesteert is het belangrijk dat de procesbegeleiders beseffen dat
een groot deel van wat reeds in het basisjaar gebeurde, vermoedelijk
aan de betrokken cursist zal voorbijgegaan zijn. Ook in een dergelijke
context kan terugkomen op zaken die reeds aan de orde zijn geweest,
heel nuttig zijn.<br>
<br>
In deze tweede ronde bepaalt de cursist dus voor een groot stuk de
inhoud en de invalshoek. Wat de cursisten in deze tweede ronde ter
sprake brengen kan daardoor erg verschillend zijn. De wijze waarop
hier door de procesbegeleiders wordt op ingegaan zal aangepast zijn
aan de aard van de inbreng van de cursist.<br>
<br>
In sommige verhalen staat het uitdrukking geven aan gevoelens erg
centraal. Het verhaal kan bijvoorbeeld veel schuldgevoelens en
gevoelens
van kwaadheid aan het licht brengen bij de cursist. In dat geval zal
de inbreng van de procesbegeleiders er op gericht zijn de betrokkene
zelf te proberen ontschuldigen. In een verhaal van een andere cursist
kan de behoefte om te begrijpen er meer uitspringen (bijvoorbeeld:
``hoe komt het dat ...''). In dat geval zal de tussenkomst van
de procesbegeleiders tot doel hebben met de cursist op zoek te gaan
naar een mogelijke betekenis, naar een beter begrijpen. Dit kan
bijvoorbeeld
door samen met de cursist te gaan zoeken naar elementen uit het
verleden
die een mogelijke verklaring zouden kunnen bieden, waardoor de cursist
zijn eigen levensgeschiedenis kan gaan begrijpen. Bij sommige cursisten
blijkt een dergelijke benadering erg goed aan te slaan en een leerrijk
effect te hebben: een bepaalde gebeurtenis en de ermee verband houdende
gedragingen worden plots betekenisvol. Voor andere cursisten blijkt
het nog te moeilijk om de stap te zetten en op zoek te gaan naar een
mogelijke betekenis. De vragen van procesbegeleiders kunnen ze dan
ervaren als heel indringende pogingen om diep in hun verleden te
graven,
en dit terwijl de procesbegeleiders toch gezegd hadden dat de cursist
zelf zijn eigen grenzen mocht bewaken. Deze cursisten reageren ook
vaak met kwaadheid op de suggestie dat hetgeen in hun ogen
onbegrijpelijk
lijkt, misschien toch betekenisvol kan zijn. Voor procesbegeleiders
moeten dit signalen zijn om op dat moment hierop niet verder in te
gaan, zodat de situatie voor de betrokken cursist veilig kan gehouden
worden en hij niet over zijn grens getrokken wordt.<br>
<br>
In deze tweede ronde wordt per cursist nogmaals een halve dag
gereserveerd.<br>
<br>
<h5>Groepsproces</h5>
In het vak levensverhalen staat het groepsproces heel centraal. De
cursistengroep maakt namelijk gedurende het basisjaar een heel
ingrijpende
evolutie door. Waar cursisten de groep aanvankelijk meestal vooral
als erg onveilig ervaren, groeit de groep uit tot een omgeving die
veiligheid biedt en waarin men goed kan functioneren. Hoewel het
scheppen
van een basisveiligheid een voorwaarde is om met de levensverhalen
te kunnen starten, draagt het werken rond de levensverhalen er heel
sterk toe bij om veiligheid en geborgenheid in de groep een veel
grondiger
fundament te geven.<br>
<br>
Door het feit dat het werken rond de levensverhalen in groep gebeurt,
zet men een dynamiek in gang waardoor cursisten gestimuleerd worden
om grondig en diep op hun levensgeschiedenis in te gaan. Cursisten
zien bij elkaar voorbeelden van de manier waarop je kan omgaan met
de verplichting om stukken uit je levensverhaal te brengen. Daarenboven
roepen armoede-ervaringen die anderen in de groep brengen ook bij
henzelf herinneringen op aan gelijksoortige ervaringen. Door deze
dynamiek wordt in het basisjaar erg diep op ervaringen ingegaan.<br>
<br>
De groepsdynamiek heeft ook een gunstige invloed op de aanwezigheid
van cursisten. Meestal overtreft de aanwezigheid van cursisten in
het basisjaar veruit de verwachting, in die zin dat cursisten bijna
steeds aanwezig blijken te zijn en een grote betrokkenheid tonen.
Afwezigheden van cursisten blijken bijna steeds verband te houden
met persoonlijke feiten of omstandigheden en bijna nooit met het
groepsproces.
Soms kan een spanning of een conflict in de groep voor een cursist
toch te veel zijn en de spreekwoordelijke druppel zijn die de met
moeilijke situaties reeds tot de rand gevulde emmer doet overlopen.<br>
<br>
Wanneer het voor een bepaalde cursist te veel wordt, moet hij de kans
krijgen er even uit te stappen, zodat hij niet over zijn grens
getrokken
wordt. Toch blijft hier een spanningsveld bestaan. Afwezigheden kunnen
noodzakelijk zijn voor een bepaald individu, maar te veel afwezigheden
zijn wel hinderlijk voor het groepsproces en voor het persoonlijk
proces van de cursist. Een cursist die te veel afwezig is, krijgt
het moeilijk om een begin te maken met zijn verwerkingsproces of om
dit proces verder te zetten en krijgt het ook moeilijk om aansluiting
te blijven vinden bij het groepsproces.<br>
<br>
<h5>Onderlinge spanningen</h5>
Tijdens het basisjaar doen zich in de groep ook geregeld spanningen
voor. Daaraan wordt gewerkt via individuele begeleidingsgesprekken
of door de betrokkenen uit te nodigen voor een samenspraak. In een
<em>conflictbemiddeling</em> komen vaak volgende vragen aan bod: ``Wat
zijn volgens jou de feiten? Hoe heb je die feiten beleefd? Wat heb
je erbij gevoeld? Welke betekenis heb je ze gegeven? Welke conclusies
heb je er uit getrokken?''<br>
<br>
Schematisch voorgesteld wordt achtereenvolgens aan elk van de betrokken
partijen de kans gegeven deze vragen vanuit zijn invalshoek te
beantwoorden.
Hierdoor kan ieders standpunt aan bod komen. Het kan ook relevant
zijn daarbij te zoeken naar verbanden met de eigen geschiedenis.<br>
<br>
De verschillende partijen doen een inspanning om zich in het standpunt
van de anderen in te leven, zodat er een beter wederzijds begrip kan
ontstaan. Vanuit dit beter wederzijds begrip kan gezamenlijk gekeken
worden of er zich voor de toekomst nog perspectieven openen. Vaak
worden er voor de betrokkenen werkpunten voor de toekomst uit
gedestilleerd
en voor de groep nieuwe afspraken. Op die manier ontstaat er een nieuwe
situatie en kan iedereen weer verder.<br>
<br>
Het blijft noodzakelijk voor de procesbegeleiders om erg attent te
zijn voor het behoud van een <em>kwalitatief hoogwaardige groepssfeer</em>,
aangezien die dé basis vormt voor een goed leerproces tijdens het
basisjaar, wat op zich weer een noodzakelijke basis is voor een <em>kwaliteitsvol
leerproces</em> in de opvolgingsjaren. Enkele negatieve ervaringen uit
het verleden ten gevolge van een onvoldoende vakbekwame
procesbegeleiding
tijdens het basisjaar hebben deze inzichten extra aangescherpt.<br>
<br>
<h5>Ingrijpend</h5>
Het werken rond de levensverhalen is vaak heel pijnlijk.
Procesbegeleiders
moeten daarom extra aandacht besteden aan de wijze waarop cursisten
omgaan met de eigen pijn en verdriet. Zij kunnen hen daarin ook
ondersteunen.
Zij kunnen hen bijvoorbeeld, mocht dit nodig zijn, trachten te
stimuleren
om vanuit betrokkenheid om te gaan met hun pijn en niet op een
afstandelijke
wijze. Zij kunnen cursisten ook feedback geven over de wijze waarop
zij met hun pijn trachten om te gaan. Sommige cursisten blijven
bijvoorbeeld
op sommige momenten massaal in hun eigen pijn zitten. Procesbegeleiders
kunnen hen in dat geval trachten te helpen een weg te vinden om er
iets mee te doen. Een ander aandachtspunt in het leren omgaan met
pijn is trachten er fysiek bij te blijven en niet ingaan op de drang
om weg te lopen, wanneer er pijnlijke dingen op tafel komen.<br>
<br>
Omdat het zo een pijnlijk proces is, is het werken rond de
levensverhalen
ook heel zwaar. Cursisten geven daarom aan dat je heel sterk moet
zijn om in de groep te kunnen verwerken wat er allemaal aan miserie
en verdriet uit je eigen levensverhaal en dat van de medecursisten
naar boven komt. De wonde die je diep had weggestoken, komt terug
naar boven. Het verleden komt als een flash-back terug. Het grote
verschil is dat je toen alleen stond met je pijn en verdriet, terwijl
je nu door elkaar gesteund wordt.<br>
<br>
Cursisten vrezen dat het misschien wel kandidaat-cursisten zal
afschrikken
als de zwaarte van het basisjaar erg beklemtoond wordt. Wie kiest
er immers bewust voor nog <em>meer</em> pijn en verdriet? Uit zichzelf
gaat men niet alles van zijn pijnlijke levensgeschiedenis terug naar
boven halen en opnieuw beleven. Toch bevestigen cursisten dat je door
die pijn heen moet om te kunnen groeien en evolueren. Door het proces
van verwerken van de eigen levensgeschiedenis ga je de dingen anders
bekijken, begrijp je ze beter, kan je er aan werken en krijg je meer
zelfvertrouwen. Je moet dit proces ook doormaken om het werk van
ervaringsdeskundige
te kunnen doen. Heel dit moeilijke proces kan sommige cursisten echter
ook een specifiek goed gevoel geven, namelijk dat alles wat men heeft
meegemaakt in het verleden niet nutteloos is geweest.<br>
<br>
Net omwille van het feit dat het werken rond de levensverhalen het
basisjaar erg zwaar maakt, is het van groot belang om er over te waken
dat niet alles in het basisjaar, en zelfs in de verdere opleiding,
door die zwaarte wordt ingekleurd. Daarom is het essentieel om ook
veel ruimte te laten voor speelsheid, creativiteit en relaxatie. Zo
kunnen relaxatieoefeningen helpen bij het leren omgaan met de gevoelens
die de opleiding teweeg brengt of kunnen creatieve oefeningen als
uitgangspunt dienen om stukjes levensverhaal te brengen.<br>
<br>
<h5>Positief klimaat</h5>
Ondanks het feit dat werken rond je levensverhaal een verplichting
is, (<small>Het alternatief is stoppen met de opleiding.</small>) is
het brengen van je levensverhaal niet iets wat je als cursist
zo maar als vanzelfsprekend doet. In het basisjaar lukt dit omwille
van een samengaan van diverse elementen. Vooreerst is er het feit
dat je als cursist bij jezelf ervaart dat je vastzit, zodat er bij
jezelf een motief aanwezig is om er iets aan te doen. Omdat men
daarenboven
van zijn medecursisten en de procesbegeleiders erkenning en steun
krijgt, vindt men de kracht om de stap te zetten en om op moeilijke
momenten toch verder te doen.<br>
<br>
Deze erkenning, het feit dat men niet afgerekend wordt op zijn verleden
en dat men omwille van dit verleden niet veroordeeld wordt, zijn van
wezenlijk belang. Daardoor voel je als cursist dat je niet alleen
staat, en ervaar je zelfs vriendschap van je medecursisten. Respect
en vertrouwen zijn dus essentieel om rond de levensverhalen te kunnen
werken.<br>
<br>
Dit positief klimaat maakt zelfs dat cursisten soms ervaren dat je
nog moeilijk kan stoppen, eens je begonnen bent met het brengen van
je verhaal: steeds blijven er maar weer nieuwe dingen uit je verleden
naar boven komen. Het positief klimaat zorgt ervoor dat je als cursist
opnieuw moed kan vatten. Je blijkt niet de enige te zijn met zoveel
vernedering, pijn en verdriet. En vaak heb je zelfs de indruk dat
jouw geschiedenis nog niet het ergste is wat een mens kan overkomen.
Ook put je veel moed uit het feit dat zoveel elementen uit de verhalen
van anderen zo vergelijkbaar zijn met datgene wat je zelf hebt
doorgemaakt.
<blockquote>``Na de levensverhalen waren we bijna als broers en zussen
van
elkaar. Zoveel begrip en vriendschap was er te voelen in de groep.
Iedereen voelde zich goed. We voelden ons allemaal als gelijken.
Niemand
voelde zich minder dan de anderen.''
</blockquote>
<h5>Groeibevorderend</h5>
Vrij snel in de loop van het basisjaar wordt voor de procesbegeleiders
duidelijk zichtbaar dat de cursisten reeds een groeiproces hebben
doorgemaakt. Onder meer toont zich dat in het feit dat ze meer controle
krijgen over de eigen gevoelens, zodat er niet meer zo vaak mensen
naar buiten lopen omdat ze het verhaal niet langer kunnen aanhoren.
Verder is dit eveneens heel duidelijk zichtbaar in een aantal
uiterlijke
aspecten, zoals kledij, make-up, haartooi, enzovoort. En ook in de
sociale omgang kan dit zichtbaar worden. Zo vertelde ooit een cursiste
dat ze de band met haar kinderen opnieuw had kunnen versterken doordat
ze het initiatief genomen had om geregeld met hen te communiceren
via de computer.<br>
<br>
<h5>Groei op persoonlijk vlak</h5>
Ook cursisten zelf geven aan dat het werken rond de levensverhalen
voor henzelf zeer veel positieve effecten genereert. Naast het reeds
genoemde inzicht dat alles niet nutteloos was, heeft het vak
levensverhalen
in het basisjaar tot effect dat de cursist niet blijft zitten met
zijn verleden, maar dat er een verwerkingsproces op gang gebracht
wordt. Een belangrijk element van dit verwerkingsproces is het feit
dat de cursist een beter inzicht verwerft in de patronen die hij heeft
ontwikkeld door uitgesloten te worden. Ook het zelfwaardegevoel van
cursisten groeit sterk. Cursisten leren via de levensverhalen de waarde
zien van hun medecursisten, en ervaren dat de medecursisten ook naar
hen kijken als naar een waardevol persoon. Vaak heeft de hele
voorgeschiedenis
dit zelfwaardegevoel zwaar onderuit gehaald. Cursisten hebben over
zichzelf vaak het beeld dat ze nergens goed genoeg voor zijn. Vaak
achten ze zich zelf nog enkel goed genoeg om te poetsen. En soms
ontbreekt
zelfs dat minimale gevoel van eigenwaarde.<br>
<br>
Onder invloed van het groeiproces in het basisjaar blijken sommige
cursisten terug met een zekere hoop naar de toekomst te kunnen kijken:
blijkbaar kan de cirkel doorbroken worden. Blijkbaar is er echt een
kans dat de volgende generatie het beter zal hebben! Anderzijds kan
het basisjaar cursisten ook tot nieuwe inzichten brengen, die maken
dat de toekomst zich toch niet zo rooskleurig aandient. Dit kan
bijvoorbeeld
het geval zijn indien cursisten aan de hand van een beter inzicht
in het eigen verhaal tot de conclusie komen dat ze ook hun eigen
kinderen
reeds veel onrecht hebben aangedaan.<br>
<br>
Door de cursisten worden ook nog de volgende <em>positieve effecten</em>
van het vak levensverhalen vermeld:
<ul>
  <li>Je wordt gevoeliger (weker). </li>
  <li>Je voelt je sterker. </li>
  <li>Je kunt je eigen kracht doorgeven aan iemand anders die dreigt te
zinken. </li>
  <li>Je kijkt anders naar andere personen die in de armoede leven. </li>
  <li>Je gaat meer op zoek naar betekenissen en achtergronden. </li>
  <li>Je kan beter open staan, ook voor de emoties van anderen. </li>
  <li>Je wordt sterker in het zien van de gevoelens die aanwezig zijn
in
het verhaal dat iemand brengt. </li>
  <li>Je gaat meer toetsen of je interpretatie klopt. </li>
  <li>Je vriendenkring verruimt. Onder meer sommige medecursisten
worden
echte vrienden, waarmee je ook buiten de opleiding allerlei dingen
samen gaat doen. In dit verband signaleren de procesbegeleiders dat
cursisten blijkbaar een grote behoefte hebben om te experimenteren
met deze vriendschappen. Dit zou te maken kunnen hebben met het feit
dat ze nieuwe facetten gaan ontdekken van het concept vriendschap,
die tot dan voor hen onbekend waren. Indien een dergelijke vriendschap
onder medecursisten fout loopt, komen de gevolgen ervan uiteraard
ook binnen in de cursistengroep. </li>
</ul>
<h5>Groei op relationeel gebied</h5>
Via de levensverhalen leren cursisten van elkaar nieuwe mogelijkheden
kennen om met bepaalde problemen en moeilijkheden om te gaan. Cursisten
signaleren ook dat er veranderingen in de relaties met hun omgeving
kunnen optreden onder invloed van het basisjaar. De omgang met de
kinderen ondergaat wijzigingen. Cursisten geven aan dat ze meer tijd
nemen voor hun kinderen, beter kunnen praten met en luisteren naar
hun kinderen. Anderzijds is het ook zo dat cursisten na een
opleidingsdag
leeg en vermoeid kunnen thuis komen, waardoor ze op dat moment niet
meer in staat zijn om hun kinderen de gebruikelijke zorg en aandacht
te schenken. Sommige cursisten signaleerden in dit verband dat hun
kinderen echt kwaad waren op de opleiding, omdat die hun mama of papa
zoveel verdriet aandeed. Cursisten vertellen voorts nog dat ze in
de omgang met hun kinderen meer dan vroeger durven voortgaan op hun
gevoel, wat niet wegneemt dat ze zich ook meer vragen gaan stellen
bij hun gedrag tegenover hun kinderen, zodat dit gedrag een meer bewust
gedrag wordt.
<blockquote>``Ik heb in het basisjaar geleerd om ook eens nee te kunnen
zeggen
tegen mijn kinderen. Dat durfde ik vroeger niet. Ik dacht altijd dat
ik hen tekort zou doen.''
</blockquote>
Enerzijds kan het veranderd gedragspatroon voor de betrokken kinderen
heel aantrekkelijk zijn, bijvoorbeeld indien ze daardoor een grotere
veiligheid ervaren, of zelf ook een groter gevoel van eigenwaarde
gaan ontwikkelen. Anderzijds kan het voor de betrokken kinderen niet
altijd gemakkelijk zijn om zich aan deze veranderingen aan te passen
of ze te aanvaarden. Zo kan het voor kinderen moeilijk te begrijpen
zijn dat hun moeder hen plots meer eisen gaat stellen en niet zo
gemakkelijk
meer over zich heen laat lopen. Voornamelijk als het gaat om het
doorbreken
van relatiepatronen die zich reeds een hele tijd als vaste gewoontes
hadden geïnstalleerd, wordt door kinderen het felst gereageerd.
<blockquote>``Mijn grotere kinderen nemen het niet dat ik ook voor mijn
eigen
gevoelens en voor mezelf begin op te komen, en dat ik ook mezelf iets
gun. Vroeger kwam ik nooit voor mezelf op en waren het altijd mijn
kinderen die eerst kwamen.''
</blockquote>
Ook tegenover de ruimere omgeving kunnen cursisten zich onder invloed
van het basisjaar anders gaan opstellen.
<blockquote>``Ik heb in het basisjaar geleerd wat vertrouwen en respect
betekenen.
Ik heb ook beter leren begrijpen wat een vriendschappelijke relatie
is en in welke mate je je aan zo een relatie kan binden. Nu ga ik
bewuster om met relaties.''
</blockquote>
Uiteraard groeit niet iedere persoon op dezelfde manier.<br>
<br>
<h5>Verwerken en verruimen</h5>
Via het werken met de levensverhalen van de cursisten worden
hoofdzakelijk
twee belangrijke effecten nagestreefd: het op gang brengen van het
proces van <em>verwerken</em> van de eigen ervaringen enerzijds, en
van het <em>verruimen</em> van die ervaring anderzijds. Alvorens men
daaraan kan toekomen, is het noodzakelijk dat cursisten zich realiseren
en ook kunnen voelen dat ze er mogen zijn met hun verhaal. Dit is
de allereerste doelstelling van het werken rond het levensverhaal.
Het realiseren van deze doelstelling is noodzakelijk opdat men de
hiervoor vermelde effecten die men met het werken rond het
levensverhaal
beoogt, zou kunnen halen. Eerst moet de cursist kunnen voelen dat
hij met zijn verhaal geaccepteerd wordt, zodat hij ruimte krijgt om
ook zelf zijn eigen verhaal te accepteren en in tweede instantie het
verhaal van de andere.<br>
<br>
Een cursist groeit aanzienlijk op het gebied van ervaringsdeskundigheid
als hij kan begrijpen, waarom hij in het verleden precies op die
specifieke
manier heeft moeten reageren op de context waarin hij zich bevond.
Als hij daarnaar kan terug kijken, kan hij leren begrijpen waarom
hij het proces, dat hij is gegaan, is moeten gaan. De
ervaringsdeskundigheid
wordt verder ontwikkeld door ook te kunnen leren kijken naar de andere.
Zo kan de cursist leren zien dat een collega cursist, omwille van
redenen die specifiek zijn voor zijn persoonlijke situatie, in zijn
eigen leven zijn eigen specifieke proces is moeten gaan. Het
ontwikkelen
van deze inzichten en het stevig verankeren ervan, maakt de centrale
kern van ervaringsdeskundigheid uit.<br>
<br>
<h5>Verwerking van eigen ervaringen</h5>
Het werken met de levensverhalen zet een belangrijk verwerkingsproces
in gang. Het is het proces van <em>verwerking van de eigen pijn</em>
en van het <em>ontschuldigen van zichzelf</em>, zodat de verwerking
van de eigen ervaringen kan leiden tot eigenwaarde en identiteit.
Het betekent inzicht krijgen in de eigen levensgeschiedenis, zichzelf
leren aanvaarden, durven in de spiegel te kijken, durven na te denken
over iets wat iemand over jou zegt. Het betekent zich los trekken
van veroordelingen en beschuldigingen om op zoek te gaan naar
betekenissen
in de context, naar verbanden in de eigen levensgeschiedenis. Het
betekent ook deze te leren benoemen en zo de eerste stappen te zetten
in een ontschuldigingsproces. Maar het betekent eveneens ruimte krijgen
en het recht ervaren om ook iets voor zichzelf te mogen doen, om ook
zelf te mogen groeien, om ook in de eigen waarde te mogen geloven,
om ook voor de eigen noden te mogen opkomen.<br>
<br>
Aan dit verwerkingsproces wordt per cursist gestructureerd en gefaseerd
gewerkt:
<ul>
  <li>Het eigen verhaal doen. </li>
  <li>Orde scheppen in de eigen chaos. </li>
  <li>Plaatsen van ervaringen in hun context; </li>
  <li>Zicht krijgen op:
    <ul>
      <li>de eigen mogelijkheden en moeilijkheden; </li>
      <li>de eigen weerstanden en waarop ze berusten; </li>
      <li>de eigen dynamiek en welke gevolgen die heeft; </li>
      <li>de geschiedenis van de eigen ouders. </li>
    </ul>
  </li>
</ul>
In het werkveld vertrekt de ervaringsdeskundige vanuit zichzelf. Dus
moet de ervaringsdeskundige zijn schaamte om zelf naar buiten te treden
kunnen overwinnen. Om dit te bereiken moet men eerst zijn eigen verhaal
goed door hebben en meer inzicht verwerven in zichzelf door spiegels
te krijgen, waardoor men naar zichzelf kan kijken. Er is dus tijd
nodig om het eigen levensverhaal te doen, om het in lijnen te krijgen
en te kunnen kaderen.<br>
<br>
Het is dus duidelijk dat dit opleidingsonderdeel bij de cursisten
een heel intensief leerproces in gang zet. Het moet ook duidelijk
zijn dat dit proces gedurende het relatief korte bestek van het
basisjaar
niet afgerond wordt. Toch komt het geregeld voor dat cursisten naar
het einde van het basisjaar de behoefte ervaren om in dit leerproces
even een rustpauze te kunnen inlassen, omdat ze het gevoel hebben
dat ze vol zitten en er niets meer bij kan. Dit belet niet dat ze
nadien de draad van dit proces opnieuw opnemen. Toch merkt men dat
de zomervakantie in dat verband een vrij lange periode is, waarin
cursisten een zekere terugval naar oude patronen kennen. De cursisten
schrijven dit toe aan het feit dat ze tijdens de vakantie geen
opvolging
en ondersteuning meer krijgen vanwege de procesbegeleiders.<br>
<br>
Zo een tijdelijke terugval is overigens niet echt problematisch. Het
verwerken van de eigen ervaringen is immers een aandachtspunt gedurende
het verloop van de hele opleiding. En zelfs bij het afronden van de
volledige opleiding kan men niet stellen dat dit verwerkingsproces
rond is. Het zou dus helemaal verkeerd zijn te veronderstellen dat
cursisten ten gevolge van dit proces hun eigen armoede-ervaringen
ontgroeien.<br>
<br>
Hoofddoelen van het opleidingsonderdeel levensverhalen in functie
van het proces van verwerken van de eigen armoede-ervaringen, zijn:
<ul>
  <li>Er mogen zijn als individu. </li>
  <li>Plaats durven geven aan zijn gevoelens. Verdrietig mogen zijn
rond
zijn eigen verhaal. </li>
  <li>Zichzelf durven te bekijken. </li>
  <li>Over zichzelf durven nadenken. </li>
  <li>Betekenissen in hun context kunnen plaatsen. </li>
</ul>
<h5>Zijn masker afleggen</h5>
Vele armen dragen een masker. Dit masker moeten ze dragen omdat hun
onkunde in de maatschappij veroordeeld wordt en hun streefdoel juist
is aanvaard te worden. Een masker betekent zich aanpassen aan anderen
of zich een imago aanmeten waardoor ze zichzelf verdoezelen.
<blockquote>``Ik ben aan de opleiding begonnen omdat ik het beu was om
me voor
de buitenwereld voor te doen als iemand anders. Ik deed me voor als
iemand die een hoge opleiding had genoten. En de mensen dachten van
mij dat ik maatschappelijk werker was. Dus moest ik me constant
bewijzen
tegenover de buitenwereld, en mocht ik zeker nooit falen. Ik deed
dit door de indruk te wekken dat ik meer kennis bezat dan de anderen.
Ik mocht niet van mijn troon stappen, want die troon betekende voor
mij erkenning krijgen en aanvaard worden. Ik kon dus ook nooit
vertellen
wat mijn echte achtergrond was.''
</blockquote>
Door zichzelf te verdoezelen hebben armen zichzelf inzake eigenwaarde
en identiteit te weinig kunnen ontwikkelen. Dit proces moet worden
ingehaald, willen zij ooit hun levenservaring belangrijk en rijk genoeg
vinden om van daaruit te vertrekken, hetgeen de kern van
ervaringsdeskundigheid
is.<br>
<br>
<h5>Een persoonlijke groei</h5>
Deze stap is ook belangrijk om te kunnen groeien in hun eigen leven.
Cursisten merken in de loop van de opleiding dit effect en drukken
dit uit door de eigen groei aan te geven als een belangrijk, soms
het belangrijkste, motief voor het volgen van de opleiding:
<blockquote>``Waarom ik deze opleiding doe? Die vraag is me ondertussen
misschien
wel al honderd keer gesteld. Wel, om eerlijk te zijn, ik doe deze
opleiding voor mezelf. Wellicht klink ik nu heel egoïstisch, maar
het is de werkelijkheid, en dus moet ik er ook voor durven uitkomen,
vind ik.''
</blockquote>
Toch is dit groeien in het eigen leven ook belangrijk in functie van
de taakuitoefening als ervaringsdeskundige. Persoonlijke groei is
een recht voor ieder individu en door dit mee te geven in de
begeleiding
kan de ervaringsdeskundige leren ook de andere het recht te geven
om te groeien.<br>
<br>
<h5>Zichzelf ontschuldigen</h5>
Personen die in armoede leven hebben te kampen met een enorme berg
schuld, zoals existentiële, maatschappelijke en financiële schuld.
Deze schuld verhindert hen tot nieuwe inzichten en perspectieven te
komen. Schuld blokkeert en uit zelfbehoud zal de arme zichzelf trachten
te verdoezelen. Om een inzicht te kunnen krijgen in hun geschiedenis
moeten personen die in de armoede leven dus zichzelf kunnen
ontschuldigen.<br>
<br>
Aangezien schuld wordt overgedragen op de kinderen en dus wordt
doorgegeven
van generatie op generatie moet de cursist eerst zichzelf kunnen
ontschuldigen
om vervolgens dit proces naar anderen en eventueel naar de eigen ouders
te kunnen doortrekken. Toch is dit intergenerationeel perspectief
voor de meeste cursisten in het basisjaar een zeer moeilijke zaak.
Veel cursisten worden erg kwaad als men dit perspectief in verband
met hun eigen concrete situatie tracht te introduceren. Voor heel
wat cursisten wordt een dergelijk intergenerationeel perspectief
slechts
stilaan mogelijk naar het einde van de hele opleiding. Tijdens het
basisjaar moet de cursist in de eerste plaats vanuit het eigen
perspectief
kunnen vertrekken.<br>
<br>
<h5>Intergenerationele aspecten</h5>
Aangezien ervaringsdeskundigheid alles te maken heeft met het werken
met de eigen levensgeschiedenis, met de eigen kwetsuren en de eigen
krachten is, zoals we reeds aangaven, in de eerste plaats het <em>verwerkingsproces
van de eigen levensgeschiedenis en het eigen ontschuldigingsproces
van fundamenteel belang</em>. Toch moet een cursist tijdens dit proces,
als hij dit expliciet als behoefte aangeeft, ook de ruimte kunnen
krijgen om vanuit een contextueel perspectief naar het ontschuldigen
van de eigen ouders toe te werken. Als men op zoek gaat naar de
innerlijke
wortels van armoede stelt men heel veel variaties vast en ziet men
dat elke levensgeschiedenis anders is. Maar doorheen deze verschillen
merkt men dat nogal wat personen die in de armoede leven, een
schuldtoewijzing
naar de ouders toe hebben ontwikkeld. Door omstandigheden, zoals
bijvoorbeeld
een plaatsing, of door een breuk in de relatie is er een grondige
twijfel gegroeid aan de liefde van de ouders en heeft men zijn
toevlucht
gezocht tot zelfmedelijden, of soms is men blijvend op zoek om alsnog
een oplossing te vinden voor een onbevredigd basisverlangen.<br>
<br>
Daarom kan het <em>intergenerationele aspect</em> eveneens een
belangrijke
component zijn van het onderzoek naar de eigen levensgeschiedenis
met het oog op ervaringsdeskundigheid. De aandacht voor de
totaalcontext
van het gezin is immers wezenlijk. Als procesbegeleider kan men daarom
een aantal vragen stellen die de cursist kunnen helpen om naar het
eigen verhaal te kijken en dit in een bredere context te plaatsen.
Belangrijke vragen bij een dergelijke analyse kunnen zijn: ``Door
wie werd je als kind geplaatst? Wat is de geschiedenis van je ouders?
Hebben ook zij een plaatsingsgeschiedenis achter de rug? Hebben zij
maatschappelijke vaardigheden kunnen ontwikkelen of was er eerder
sprake van wereldvreemdheid? Hebben je ouders kunnen blijven zorgen
voor jou als kind? Kon je als kind loyaal blijven aan je gezin? Kon
je als kind blijven vragen naar een positieve bevestiging door je
ouders? Wat zijn scharniergebeurtenissen geweest in je gezin?'' Vanuit
de begeleiding zijn deze vragen dus bedoeld om de cursist een bredere
context voor zijn verhaal aan te reiken. Eventueel kunnen deze vragen
bij sommige cursisten ook een proces op gang brengen dat uiteindelijk
kan leiden tot het ontschuldigen van de eigen ouders. De meeste
cursisten
zullen hier slechts aan toe zijn naar het einde van de opleiding.
Voor de enkeling die hier toch wel al aan toe is, kunnen zich doorheen
dit soort bevraging perspectieven tot herstel openen en kan de relatie
tot het eigen gezin een betekenisvol kader krijgen.<br>
<br>
Niet elke cursist is reeds in het basisjaar in staat om dit
intergenerationele
aspect van de eigen levensgeschiedenis te exploreren. Bij cursisten
voor wie dit aspect nog te vroeg komt, wordt het in het basisjaar
nog niet uitgediept. Het thema komt enkel ter sprake, indien de cursist
zich daarover zelf reeds vragen begint te stellen.<br>
<br>
<h5>Een onaf proces</h5>
Hiermee wordt meteen ook duidelijk dat in het basisjaar slechts een
aanvang wordt gemaakt met het verwerken van de eigen ervaring, zij
het dat die aanvang niet onbelangrijk is. Men zet een proces op gang
dat op het einde van het basisjaar in elk geval nog helemaal niet
is afgerond. Procesbegeleiders en cursisten vragen zich soms af, of
er in de loop van de opvolgingsjaren van de opleiding nog wel voldoende
tijd en ruimte is om dit proces verder te zetten en ook af te ronden,
en om cursisten daarbij voldoende te ondersteunen. Zeer veel cursisten
hebben op het einde van het basisjaar nog niet de ruimte gevonden
om de intergenerationele aspecten van hun levensgeschiedenis volop
te verkennen. Bij velen heeft er zich in hun levensgeschiedenis een
breuk met de eigen ouders gevormd. In de loop van het basisjaar worden
bij sommige cursisten dan wel aanzetten gegeven tot het ontschuldigen
van de betrokkenen in die gebroken relatie, maar dit proces is zeker
niet afgewerkt op het einde van het basisjaar.<br>
<br>
Cursisten moeten ook na het basisjaar voldoende kunnen ondersteund
worden in het verder zetten van dit proces en in eventuele pogingen
om bepaalde zaken in verband met het verleden te trachten uit te
klaren.
Anders zou men hen in de kou laten staan. Want pas op het einde van
het basisjaar blijken de meeste cursisten zo ver geëvolueerd te zijn
dat ze belangstelling krijgen voor vragen zoals: ``Hoe keken mijn
ouders hier naar? Waarom hebben mijn ouders dit gedaan?'' Dit
impliceert
dat ook in de opvolgingsjaren nog expliciet tijd moet kunnen
vrijgemaakt
worden om met cursisten verder te werken aan hun verwerkingsproces,
ondanks het feit dat vanaf dan een aantal technische en
praktijkgerichte
vakken een belangrijk deel van de tijd gaan opeisen.<br>
<br>
<h5>Verruiming van de eigen ervaring</h5>
Het vak levensverhalen is ook heel erg betekenisvol in het licht van
het proces van verruimen van de eigen persoonlijke ervaring. Het
verruimen
van de eigen ervaring staat vooral in functie van de typische rol
die de ervaringsdeskundige in het werkveld zal te vervullen hebben.
In het basisjaar verloopt dit verruimingsproces vooral aan de hand
van de ervaringen van de andere cursisten.<br>
<br>
De hoofddoelen in het licht van verruiming zijn:
<ul>
  <li>Kunnen inleven in het gevoel van anderen. </li>
  <li>Problemen en oplossingen kunnen kaderen los van het eigen
verhaal. </li>
</ul>
Het eigen verwerkingsproces is de bodem, de grondslag om de individuele
ervaring te kunnen verruimen en de stap te kunnen zetten naar de
andere.
Vanuit het eigen individuele verwerkingsproces begint de zoektocht
naar verruiming door analyse en toetsing van de eigen ervaringen aan
die van anderen. Betrokkenheid voelen en die leren uitdrukken is in
de opleiding tot ervaringsdeskundige een belangrijk leerdoel. Voor
ervaringsdeskundigen is emotionele betrokkenheid een sterke leidraad.
Het is een werkinstrument en dus meer dan een houding alleen.<br>
<br>
De hier gebruikte methodiek is het analyseren van de ervaringen van
mede-cursisten en deze toetsen aan het eigen levensverhaal. Via het
proces van individuele verwerking en analyse van het eigen
levensverhaal,
een proces dat binnen de veiligheid van de groep wordt aangedurfd,
kan men gelijkenissen en verschilpunten leren zien in ervaringen.
Tijdens het basisjaar wordt dus gewerkt met de verscheidenheid aan
verhalen en ervaringen van de mensen uit de cursistengroep.<br>
<br>
Het beluisteren van de levensverhalen van de andere cursisten zet
dus bij de cursisten een heel proces op gang, waarin de kijk op armoede
verruimd wordt. Cursisten leren zien dat ze niet alleen staan met
hun ervaringen, maar dat nog anderen gelijksoortige ervaringen hebben
gehad. Anderzijds leren ze ook zien dat sommige cursisten heel andere
ervaringen hebben meegemaakt, want armoede heeft uiteraard veel
gezichten.
Cursisten leren dus via het beluisteren van de verhalen van anderen
heel veel verschillende armoede-ervaringen kennen.<br>
<br>
Het verruimen van de eigen ervaring blijft doorheen de hele opleiding
meegaan als opleidingsdoelstelling. Gedurende het basisjaar wordt
hierin enkel een eerste, maar toch wel aanzienlijke, stap gezet. Verder
in de opleiding komt het verruimen van de eigen ervaring vooral aan
bod tijdens de stages, waarin via het voelen, zien en inleven bij
armen, bij gezinnen en bij groepen kan vastgesteld worden dat ieder
verhaal anders is en dat toch telkens pijn, uitsluiting en onmacht
kunnen gehoord worden en telkens inspanningen om zich hiertegen te
verzetten merkbaar zijn. De praktijk heeft geleerd dat deze kansen
om de eigen armoede-ervaring te verruimen slechts dan ten volle
effectief
zijn wanneer er expliciet aandacht aan wordt besteed, bijvoorbeeld
tijdens een stagebespreking of in een praktijkgebonden vak.
Aanvankelijk
ging men er meer van uit dat dit proces van het verruimen van de eigen
ervaring ook op een impliciete manier voldoende verder gezet werd.<br>
<br>
Niet enkel het verwerken van de eigen ervaring, maar ook het verruimen
ervan draagt bij tot het proces van ontschuldigen. Cursisten horen
dat ook anderen, net als zijzelf, er niet in geslaagd zijn om aan
de armoede te ontsnappen, ondanks de uiteenlopende pogingen die ze
daarvoor hebben ondernomen en de inspanningen die ze hebben geleverd.
Daardoor leren cursisten begrijpen dat de gevolgen van armoede dermate
omvattend zijn, waardoor armoede eerder als een systeem moet gezien
worden, waarin ze gevat worden, dan dat het een toestand zou zijn,
waaraan ze zelf in belangrijke mate schuld hebben. Door dit inzicht
hoeven ze zich niet langer te blijven blind staren op de mislukkingen
uit hun leven, maar kunnen ze zien dat al die inspanningen die zijzelf
en anderen geleverd hebben, ondanks alles getuigen van veel kracht
en moed. Vaak betekent dit inzicht dat cursisten tot de ontdekking
komen van de eigen kracht en de eigen positieve eigenschappen. Het
doet hun zelfvertrouwen aanzienlijk toenemen.<br>
<br>
<h5>Niet-klassikale componenten van het vak levensverhalen</h5>
Naast het klassikaal gedeelte bevat het vak levensverhalen ook een
klein <em>individueel gedeelte</em>, waarbinnen de methodiek van de
<em>individuele begeleidingsgesprekken</em> een prominente plaats
inneemt.
Per semester komt elke cursist minstens tweemaal aan de beurt voor
een individueel begeleidingsgesprek met de procesbegeleiders. Die
zijn met het oog hierop elke veertien dagen een extra dag aanwezig
op de opleidingslokatie. Tijdens zo een dag komen vier cursisten aan
bod voor een gesprek.<br>
<br>
In het kader van de individuele begeleiding van cursisten wordt voor
iedere cursist een individuele cursistenfiche aangelegd. Er kan
daarenboven
ook nog gewerkt worden met een heen-en-weerschriftje. Met het oog
op de bescherming van de privacy van cursisten is het van groot belang
dat strenge normen gehanteerd worden wat betreft de toegang tot dit
materiaal, het bewaren ervan en, te gepasten tijde, de vernietiging
ervan.<br>
<br>
Na het eerste individuele gesprek wordt van elke cursist een startfiche
opgemaakt. Deze cursistenfiche wordt het basisinstrument met het oog
op een intensieve individuele opvolging gedurende het basisjaar. Ook
in de opvolgingsjaren van de opleiding wordt deze begeleidingsfiche
verder gebruikt.<br>
<br>
Men nodigt in het kader van het vak levensverhalen de cursist ook
expliciet uit voor het verrichten van <em>individueel werk</em>.
Cursisten
krijgen de opdracht om thuis te schrijven aan een levensboek en te
lezen in het boek <em>Uit het huis, uit het hart?</em> Daarnaast
kunnen
ze uit vrije wil een dagboek bijhouden of aan een opdracht werken
in functie van een thematische bespreking. Dit kan bijvoorbeeld het
opmaken van een genogram zijn of het uittekenen van een levenslijn.
<a href="#individueel-programma-vooropleiding">Tabel 11.5</a> geeft een
overzicht van het individueel georiënteerde gedeelte van
het vak levensverhalen. Hierna geven we een korte toelichting bij
de verschillende onderdelen ervan.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td align="left" nowrap="nowrap"><font color="navy">Individuele
gedeelte van het vak levensverhalen</font></td>
      </tr>
      <tr>
        <td align="left" nowrap="nowrap">Twee individuele gesprekken
per semester</td>
      </tr>
      <tr>
        <td align="left" nowrap="nowrap">Individuele opdracht:
levensboek</td>
      </tr>
      <tr>
        <td align="left" nowrap="nowrap">Lectuur <em>Uit het huis, uit
het hart?</em></td>
      </tr>
      <tr>
        <td align="left" nowrap="nowrap">Vrijwillig individueel werk
(dagboek, genogram, levenslijn)</td>
      </tr>
    </tbody>
  </table>
  </div>
  <br>
  <div align="center">Tabel 11.5: <a
 name="individueel-programma-vooropleiding"></a>Het vak levensverhalen:
het individuele gedeelte.</div>
  <br>
  <div align="center">
  <hr size="2" width="80%"></div>
</blockquote>
<h5>Individuele begeleidingsgesprekken</h5>
Vanaf het basisjaar en gedurende de hele duur van de opleiding komt
iedere cursist <em>minimaal tweemaal</em> per semester aan bod voor
een <em>individueel begeleidingsgesprek</em>. Tijdens het basisjaar
worden deze individuele opvolgingsgesprekken bij voorkeur <em>kort
na het levensverhaal</em> gepland. De ervaring leert dat deze
gesprekken
op dat ogenblik over het algemeen gemakkelijk een grote diepgang halen.
Het moet duidelijk zijn dat deze individuele begeleiding gericht is
op het geven van feedback en ondersteuning op opleidingsvlak in het
perspectief van ervaringsdeskundigheid. Ook het levensverhaal blijft
in de individuele begeleidingsgesprekken een blijvend agendapunt.
Het vasthouden aan een eenvormig model van cursistenbegeleiding draagt
ertoe bij dat er geen grensvervaging optreedt en dat men niet opschuift
in de richting van therapeutische begeleidingsgesprekken.<br>
<br>
Een individueel gesprek wordt steeds door beide procesbegeleiders
samen gevoerd. Tijdens een dergelijke bespreking zijn er twee grote
<em>aandachtspunten</em>:
<ul>
  <li>Enerzijds het thema ``hoe voel ik me in de groep, en wat voel ik
allemaal rond de dingen waarmee we in de opleiding bezig zijn''.
Ook het inzicht in de eigen levensgeschiedenis is een vast
aandachtspunt. </li>
  <li>Anderzijds een tussentijdse evaluatie in functie van de
eindtermen,
met daaraan gekoppeld werkpunten voor de cursist. Bijvoorbeeld: ``Je
hebt vaak de behoefte om weg te lopen uit de groep. Probeer uit te
zoeken waarom dit zo is en probeer ook te zoeken naar mogelijke
oplossingen.'' </li>
</ul>
Als besluit van zo een tussentijds evaluatiemoment kan naast de gewone
werkpunten zo nodig aan een cursist ook een bijzondere
groeibevorderende
opdracht worden gegeven.<br>
<br>
Een individueel begeleidingsgesprek kan bij de cursist ook de behoefte
aan het licht brengen aan een diepgaander en therapeutisch gerichte
begeleiding van trauma's uit het verleden. Het kan dan zinvol zijn
dat vanuit de opleiding doorverwezen kan worden naar hulpverleners,
die enige kennis hebben van de inhoud en de werkwijze van de opleiding.
Daartoe legde De Link een lijst aan van een aantal therapeuten met
kennis van het contextuele denken en werkzaam in een centrum voor
geestelijke gezondheidszorg, die eventueel kunnen aangesproken worden
indien een cursist behoefte blijkt te hebben aan een meer therapeutisch
gerichte begeleiding.<br>
<br>
Toch blijft het geen sinecure om toegankelijke hulpverleners te vinden.
Indien men een beroep zou doen op therapeuten in het kader van hun
privépraktijk, zouden de cursisten vaak met onoverkomelijke financiële
barrières worden geconfronteerd. De kost van een begeleiding door
een therapeut, verbonden aan een centrum voor geestelijke
gezondheidszorg,
valt door cursisten meestal wel te dragen, maar vaak vormen in deze
gevallen de wachtlijsten een nadeel, terwijl de nood aan therapeutische
zorg zich net vaak acuut manifesteert. Voor cursisten, waarvan men
vanuit de opleiding vindt dat ze baat zouden hebben bij een intensieve
begeleiding, blijft gelden dat de betrokken cursist alle stappen in
dit verband zelf in handen blijft houden. Vanuit de opleiding kan
hij hierin wel gesteund worden.<br>
<br>
De individuele begeleidingsgesprekken bieden voor de cursist zelf
ook de gelegenheid om gespreksthema's aan te brengen. Deze kunnen
zowel met het groepsgebeuren te maken hebben als verband houden met
persoonlijke zaken.<br>
<br>
Na elk gesprek wordt een <em>verslag</em> opgemaakt van de hoofdpunten
uit de bespreking en aan de cursist gegeven. Op die manier hebben
cursisten controle over wat over hen op papier wordt gezet, kunnen
ze dit eventueel aanvullen en corrigeren en hebben ze tevens een
geheugensteuntje
wat de werkpunten betreft. Verder dient het verslag als <em>opvolgingsinstrument</em>
tijdens het volgende individuele gesprek.<br>
<br>
In sommige gevallen zal een cursist meer dan twee individuele
gesprekken
per semester hebben. Bijkomende individuele besprekingen kunnen
aangevraagd
worden door de cursist of kunnen plaats vinden op initiatief van de
procesbegeleiders. Zo een bijkomend gesprek kan in sommige gevallen
plaats hebben op een ander moment dan de formeel daarvoor voorziene
data. Een procesbegeleider die merkt dat een bepaalde cursist het
moeilijk heeft, kan die bijvoorbeeld ook even apart nemen tijdens
de middagpauze van de dag waarop het vak communicatie op het agenda
staat.<br>
<br>
<h5>Individuele opdracht: het levensboek</h5>
De cursisten worden tijdens het basisjaar blijvend sterk aangemoedigd
om een <em>levensboek</em> op te starten, waarin ze hun levensverhaal
optekenen. Er wordt bij hen, zeker ter gelegenheid van een individueel
opvolgingsgesprek, systematisch geïnformeerd naar hun vorderingen
in het werken aan hun levensboek. In principe werken de cursisten
hier thuis aan.
<blockquote>``We moesten voor onszelf een dagboek bijhouden en in een
ander
boek moesten we ons levensverhaal schrijven. Niemand mocht dit lezen.
Wij bepaalden zelf wat we in het boek kwijt wilden en wat we met het
boek deden. Het was onze eigendom.''
</blockquote>
De methodiek van het levensboek wordt door de meeste cursisten ervaren
als een erg waardevol instrument om naar het eigen verleden te kijken,
om een begin van orde in de chaos te brengen en om de drempel tot
het brengen van het eigen verhaal in de groep te verkleinen. Dit belet
niet dat in de aanvangsfase dit werken aan het levensboek eerder
moeizaam
kan verlopen. Vaak hebben cursisten aanvankelijk nogal wat weerstand
tegen het noteren van hun levensverhaal in een levensboek, omdat het
hen moeilijk valt om soms erg pijnlijke herinneringen en gevoelens
aan papier toe te vertrouwen. Geleidelijk aan ervaren de meeste
cursisten
het opschrijven van hun levensverhaal als iets positiefs. Verschillende
cursisten vertelden later dat ze, eenmaal ze begonnen waren met
schrijven,
er nog nauwelijks konden mee ophouden. Sommigen schreven soms gedurende
een hele nacht verder aan hun levensboek.<br>
<br>
Indien cursisten moeilijkheden ervaren bij het werken aan het
levensboek,
bijvoorbeeld als ze er niet in slagen om een levensboek te beginnen,
wordt dit opgenomen in het individuele gesprek. Tijdens zo een gesprek
trachten de procesbegeleiders dan samen met de betrokken cursist uit
te zoeken wat er voor zorgt dat hij zich voor deze moeilijkheden
geplaatst
ziet.<br>
<br>
Het levensboek kan voor de cursist twee <em>functies</em> hebben:
<ul>
  <li>een document om terug te kijken op zijn leven, om een stand van
zaken
op te maken; </li>
  <li>het van zich afschrijven van het eigen leven en van alle pijn en
verdriet
daarrond. </li>
</ul>
Sommige cursisten lezen stukjes voor uit het eigen levensboek of
vertellen
erover. Sommigen laten er stukjes uit lezen door een medecursist of
door een begeleider. Anderen houden dit levensboek voor zich. Nog
anderen laten het lezen aan vrienden of kennissen.<br>
<br>
Gezien dit levensboek een erg persoonlijk document is, wordt dit door
procesbegeleiders nooit ingekeken, tenzij wanneer de cursist er
uitdrukkelijk
om vraagt. Wel kan men als procesbegeleider vragen dat de cursist
zijn levensboek meebrengt naar het individuele begeleidingsgesprek.
Zo heeft hij de kans om er eventueel naar terug te grijpen wanneer
in het gesprek een specifiek thema aangesneden wordt, waarover de
cursist het ook al in zijn levensboek gehad heeft.<br>
<br>
<h5>Individuele lectuur</h5>
Bij de start van de opleiding krijgen alle cursisten een exemplaar
van het boek <em>Uit het huis, uit het hart</em>. Zij kunnen dit
gebruiken
als een persoonlijk handboek. Het bevat de resultaten van een langdurig
onderzoek van De Cirkel samen met een groep van personen die in armoede
leefden, naar het wezen van armoede. Cursisten hebben de opdracht
om er geregeld in te lezen. Deze individuele lectuur kan hen
ondersteunen
bij het uitschrijven en brengen van het eigen levensverhaal.<br>
<br>
<h5>Het dagboek</h5>
Naast het maken van een levensboek wordt cursisten ook de mogelijkheid
geboden om een dagboek aan te leggen, waarin ze actuele gebeurtenissen
en de daarmee samenhangende gevoelens kunnen noteren. Ze kunnen erin
ook zaken noteren uit de opleiding, waardoor ze werden getroffen,
of bedenkingen bij wat zij in de opleiding hebben gehoord.<br>
<br>
Ook dit is materiaal dat ze eventueel in de groep kunnen brengen.<br>
<br>
Soms gebeurt het dat cursisten dagboek en levensboek met elkaar
integreren
tot een geheel. Gezien het feit dat levensverhalen gedurende het
basisjaar
heel centraal staan, is de kans groot dat cursisten in het basisjaar
vooral getroffen worden door stukken uit de verhalen van andere
cursisten,
en dat deze elementen op hun beurt de herinnering oproepen aan stukken
uit het eigen levensverhaal, zodat het voor hen soms moeilijk wordt
om dagboek en levensboek inhoudelijk strikt gescheiden te houden.<br>
<br>
<h5>De levenslijn</h5>
Sommige cursisten zijn erg gebaat bij het maken van een levenslijn,
waarop ze de belangrijkste momenten uit hun leven situeren. Dit kan
een hulpmiddel zijn bij het structureren van het eigen verleden.<br>
<br>
<h5>Het genogram</h5>
Dit is een opdracht die bij veel cursisten aanslaat en waarvan ze
te kennen geven dat ze er voor zichzelf veel aan hebben. Cursisten
kunnen er een gevoel van verbondenheid door ontdekken, bijvoorbeeld
omdat ze tot de vaststelling komen dat een breuk met de ouders nog
niet noodzakelijk een breuk met iedereen uit de familie impliceert.
Het werken aan een genogram blijkt voor cursisten ook een bron van
sterkte te zijn, omdat het hen aanzet om over hun eigen familie te
gaan nadenken en omdat het hen helpt bij het uitklaren van complexe
relaties.<br>
<br>
<h4><a name="htoc260">11.5.2.5</a>&nbsp;&nbsp;Evaluatie</h4>
De procesbegeleiders hebben in het vak levensverhalen een
ondersteunende
rol. Maar aangezien het gebeuren zich afspeelt in een
opleidingscontext,
moet er uiteindelijk ook beoordeeld worden. Dit geeft een
spanningssituatie,
die nooit volledig vermeden zal kunnen worden.<br>
<br>
Dit neemt niet weg dat ze toch redelijk werkbaar kan zijn, omdat een
centrale focus van de beoordeling gericht is op de vraag of de cursist
over voldoende uitsluitingservaring beschikt en reeds voldoende
gevorderd
is in de verwerking van de eigen pijnlijke geschiedenis. Het betreft
dus een beperkt aantal doelstellingen, waar men gedurende een volledig
jaar naartoe kan werken. In die zin kan men stellen dat het om vrij
duidelijke leerplandoelstellingen gaat. Ook voor de cursisten zelf
zijn ze in principe redelijk goed te toetsen. Meestal kunnen ze er
wel inkomen indien de procesbegeleiders uiteindelijk van oordeel zijn
dat ze nog niet voldoende klaar zijn om aan de opvolgingsjaren van
de opleiding te beginnen.<br>
<br>
Toch komt het nog geregeld voor dat cursisten het moeilijk hebben
om zich in dit oordeel van de procesbegeleiders te herkennen. Men
mag niet onderschatten hoe graag de cursisten het diploma willen
behalen.
Dit kan ertoe leiden dat de cursist op een bepaald ogenblik schrik
krijgt dat het feit dat men hem leerwerkpunten geeft, een signaal
is voor het feit dat hij misschien niet naar het volgende jaar zal
mogen overgaan en dus later het diploma niet zal halen. Wanneer die
schrik binnensluipt, wordt de ruimte om nog verder te groeien erg
beperkt.<br>
<br>
Daarom is het aangewezen om voor het vak levensverhalen een tweetal
tussentijdse evaluatiemomenten te voorzien, opdat men zo nodig tijdig
zou kunnen bijsturen. Een eerste evaluatiemoment kan ingelast worden
na het einde van de eerste ronde van de levensverhalen. Tijdens dit
evaluatiemoment kan men zich toespitsen op vragen die verband houden
met basisvoorwaarden voor een goed verloop van de opleiding, zoals:
toont de cursist dat hij over voldoende uitsluitingservaring beschikt,
kan de cursist voldoende respectvol omgaan met de verhalen van
medecursisten?
enzovoort. Een tweede tussentijds evaluatiemoment, dat men rond de
paasvakantie kan plannen, kan vooral aandacht besteden aan de vraag
of de evolutie van de cursist laat veronderstellen dat hij op het
einde van het jaar klaar kan zijn om over te gaan naar het tweede
opleidingsjaar.<br>
<br>
Wat het evaluatieproces betreft is er in de eerste plaats het permanent
proces van bevraging en feedback, waaraan onder meer in de individuele
begeleidingsgesprekken aandacht besteed wordt. Elke cursist vertrekt
van een uniek punt dat samenhangt met zijn persoonlijke geschiedenis.
De procesbegeleiders evalueren hoe en in welke mate de cursist
vorderingen
maakt in functie van de verschillende doelstellingen.<br>
<br>
Daarnaast is er op het einde van elk semester een expliciet
evaluatiemoment,
waarin ook de cursisten betrokken worden. Iedere cursist brengt dan
verslag uit over zijn proces en de betekenis van de levensverhalen
daarin.<br>
<br>
De cursist dient op zijn minst een begin te maken met zijn
bewustwordingsproces.
Een basishouding van respect is een voorwaarde om te kunnen slagen.
Een gebrek aan respect kan een reden zijn tot onmiddellijke stopzetting
van de opleiding.<br>
<br>
<h3><a name="htoc261">11.5.3</a>&nbsp;&nbsp;Het vak communicatieve
basisvaardigheden</h3>
<h4><a name="htoc262">11.5.3.1</a>&nbsp;&nbsp;Inhoud</h4>
Tussen het vak communicatieve basisvaardigheden en het vak
levensverhalen
bestaan heel wat verbanden. Beide vakken kennen een erg parallelle
opbouw en ze vullen elkaar aan. Daarom is het noodzakelijk dat beide
vakken gegeven worden door de tandem van procesbegeleiders. In het
vak communicatieve basisvaardigheden komen meer kennisinhouden aan
bod dan in het vak levensverhalen. Wanneer mensen te veel in de emotie
zitten, kunnen ze geen kennis verwerven. Doordat het vak communicatieve
basisvaardigheden gegeven wordt als een apart vak en de inhouden ervan
niet aangebracht worden aan de hand van concrete inhouden uit het
vak levensverhalen, kunnen cursisten in dit vak een zekere emotionele
rust en een specifieke veiligheid vinden, wat het leren bevordert.
Toch sluiten de thema's die in dit vak aan bod komen sterk aan bij
kernthema's uit het vak levensverhalen.<br>
<br>
De procesbegeleiders gaan in dit vak van start met de <em>Goldsteinmethode</em>.
Deze methode werd ontwikkeld met het oog op het trainen van sociale
vaardigheden bij maatschappelijk zwakke groepen. Communicatieve
vaardigheden
zijn volgens de Goldsteinmethode een belangrijk onderdeel van sociale
vaardigheden en het is uiteraard vooral op dit onderdeel dat men zich
in dit vak toespitst. De gehanteerde werkwijze is vooral inductief.
Via het nadoen en het aanvoelen ontwikkelen cursisten een eerste kennis
van en inzicht in communicatieve vaardigheden om later te komen tot
benoemen en structureren van die kennis, en dus tot theorie. Omdat
deze methode zo sterk doegericht is, geeft ze procesbegeleiders de
kans om zeer snel een zicht te krijgen op de specifieke kwaliteiten
van en leemtes bij iedere cursist.<br>
<br>
Het leren in dit vak verloopt in een eerste fase dus erg inductief.
In een tweede fase kunnen de leerinhouden op een meer systematische
en deductieve manier hernomen worden. In deze fase gebruiken de
procesbegeleiders
het boek <em>Elementaire sociale vaardigheden</em> [<a
 href="handboek-ed033.html#Mee01">Van Meer en Van Neijenhof 2001</a>]
als
handboek voor dit vak, omdat het heel basale kennis bevat en ook omdat
de opbouw van het boek heel goed aansluit bij het proces dat een groep
doormaakt in het basisjaar.<br>
<br>
Ook het leren leven in een groep als basisvaardigheid komt in het
vak communicatieve basisvaardigheden aan bod. Die basisvaardigheid
kan dan in de loop van de opleiding nog verder verdiept worden. Maar
het is wel belangrijk om er op het niveau van de basisvaardigheid
uitdrukkelijk aandacht aan te besteden in het eerste opleidingsjaar.
Sommige cursisten hebben die basisvaardigheid immers niet kunnen
verwerven
in de dagelijkse omgang. Aandachtspunten kunnen dan zijn: hoe voelt
u zich in de groep? Zijn er zaken die blijven hangen en waardoor je
met een onaangenaam gevoel blijft zitten?<br>
<br>
De belangrijkste inhouden van het vak communicatieve basisvaardigheden
zijn:
<ul>
  <li>basisbegrippen van communicatie: verbaal-non-verbaal, invloed,
aandeel,
binnenkant-buitenkant, objectief-subjectief, bedoeling-effect,
zender-ontvanger,
tweezijdige en eenzijdige communicatie, vervormingen van boodschappen,
communicatiestoornissen, enzovoort; </li>
  <li>vraagstelling: open en gesloten vragen, vragen naar beleving,
enzovoort; </li>
  <li>inoefenen van basisvaardigheden; </li>
  <li>basisinzichten in verband met referentiekaders. </li>
</ul>
<h4><a name="htoc263">11.5.3.2</a>&nbsp;&nbsp;Leerplandoelstellingen</h4>
De cursisten kunnen
<ul>
  <li>zich houden aan gemaakte praktische afspraken, bijvoorbeeld
verwittigen
bij ziekte, op tijd komen, enzovoort; </li>
  <li>zich houden aan samen gemaakte afspraken rond basisvoorwaarden
inzake
veiligheid van de groep. Leerinhouden zijn hier concrete afspraken
i.v.m. privacy, respectvol omgaan met elkaar (geen agressie,
groepsafspraken
i.v.m. roken, beurtrol voor praktisch werk, enzovoort); </li>
  <li>onderscheid maken tussen roddelen en over iemand spreken; </li>
  <li>onderscheid maken tussen verschillende soorten vragen. Als
leerinhoud
brengen de procesbegeleiders hier het verschil aan tussen diverse
soorten vragen, zoals open vragen, gesloten vragen, vragen naar
beleving,
verdiepende vragen, enzovoort; </li>
  <li>respectvol communiceren en vragen stellen. De tekst <em>het
brilletje</em>
over referentiekaders uit het boek <em>De pragmatische aspecten
van de menselijke communicatie</em> [<a href="handboek-ed033.html#Wat91">Watzlawick
e.a.
1991</a>] kan in dit verband als
leerinhoud dienst doen; </li>
  <li>luisteren naar de andere zonder hem in de rede te vallen; </li>
  <li>de kern van het verhaal van de andere teruggeven; </li>
  <li>de basisbegrippen van communicatie benoemen en hanteren bij
zichzelf
en anderen. Volgende basisbegrippen van communicatie worden als
leerinhoud
aangeboden: verbaal en non-verbaal, binnenkant en buitenkant, invloed,
aandeel, objectief en subjectief, bedoeling en effect, stoornissen,
enzovoort; </li>
  <li>inzien dat ieder luistert en communiceert vanuit zijn eigen uniek
referentiekader; </li>
  <li>informatieve vragen stellen naar het referentiekader van de
andere; </li>
  <li>spreken in groep. Bij de leerinhoud moeten zeker de begrippen
zelfvertrouwen,
assertiviteit en feedback ter sprake komen; </li>
  <li>inzien dat er diversiteit is in de groep. </li>
</ul>
<h4><a name="htoc264">11.5.3.3</a>&nbsp;&nbsp;Methodische wenken</h4>
<ul>
  <li>klassikale uiteenzettingen over communicatie; </li>
  <li>oefeningen op communicatie: onderwijsleergesprek klassikaal en in
subgroepen; </li>
  <li>bespreken van onderlinge spanningen en conflicten
(onderwijsleergesprek); </li>
  <li>rollenspelen; </li>
  <li>oefeningen op vraagstelling. </li>
</ul>
<h4><a name="htoc265">11.5.3.4</a>&nbsp;&nbsp;Werkwijze en organisatie</h4>
In het vak levensverhalen wordt gedurende de eerste maanden gewerkt
aan het maken van een veilige context die nodig is om te kunnen werken
met de levensverhalen. Ook in het vak communicatieve vaardigheden
wordt in die periode mee gebouwd aan een goede context voor de
levensverhalen.
Dit gebeurt via een dubbel spoor: enerzijds het ontwikkelen van
basishoudingen
die noodzakelijk zijn om het leren in groep goed te kunnen laten
verlopen
en anderzijds door het verwerven van communicatieve inzichten en
vaardigheden.
Het gaat dan om vaardigheden die bevorderlijk kunnen zijn voor het
verloop van de communicatie bij de levensverhalen en om thema's uit
de communicatieleer die, omwille van de inzichten die cursisten ermee
verwerven, een grotere kans bieden op een veilige leeromgeving.<br>
<br>
<h5><a name="basishoudingen"></a>Basishoudingen om te kunnen leren in
groep</h5>
Aangezien de opleiding in groep gebeurt, zeker ook wanneer rond de
levensverhalen wordt gewerkt, kunnen een goede leeromgeving en
veiligheid
ook bevorderd worden door in het vak communicatie expliciet te werken
aan basishoudingen die men nodig heeft om te kunnen leren in groep.<br>
<br>
Net zoals afspraken maken en een veilige omgeving scheppen de centrale
aandachtspunten zijn voor de beginfase van het vak levensverhalen,
geldt dit in het kader van het vak communicatieve basisvaardigheden
ook voor het aspect basishoudingen die men nodig heeft om te kunnen
leren in groep. En ook hier geldt dat in de aanvangsfase hiernaar
weliswaar nadrukkelijk aandacht gaat, maar dat het verder een permanent
aandachtspunt blijft gedurende het hele basisjaar.<br>
<br>
<a href="#afspraken-eindtermen">Tabel 11.6</a> geeft een gedetailleerd
overzicht
van de vaardigheden en houdingen die in dit verband bij de cursisten
in dit opleidingsonderdeel worden nagestreefd en van de inhouden die
hiervoor worden gebruikt.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td colspan="2" align="center" nowrap="nowrap"><font
 color="navy">Basishoudingen inzake leren in groep</font></td>
      </tr>
      <tr style="font-weight: bold;">
        <td colspan="2" align="center" nowrap="nowrap">1. Cursisten
trainen hun luistervaardigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">De cursist(e) laat de anderen
uitspreken</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">De cursist(e) neemt het verhaal
van de andere niet af: d.w.z. de cursist(e)
kan de andere in zijn/haar verhaal laten zonder het eigen verhaal
nog groter te maken</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">De cursist(e) kan (gedeeltelijk)
vertellen wat de andere verteld heeft</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">De cursist(e) kan zijn/haar
verhaal zo nodig opzij zetten terwijl
de andere praat</td>
      </tr>
      <tr>
        <td align="center" nowrap="nowrap" valign="top">-<br>
        </td>
        <td align="left" valign="top">De cursist(e) is begaan met het
verhaal van de andere en toont dit
in zijn/haar lichaamstaal</td>
      </tr>
      <tr style="font-weight: bold;">
        <td colspan="2" align="center" nowrap="nowrap">2. Cursisten
trainen hun communicatievaardigheden</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">De cursist(e) neemt het woord in
de groep; dit geldt ook voor de meer
timide personen</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">De cursist(e) heeft inzicht in
soorten vragen (open en gesloten vragen,
niet-kwetsende vragen, informatieve vragen, vragen naar de beleving,
vragen naar onderliggende motieven, enzovoort) en kan in oefenmomenten
diverse soorten vragen stellen</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">De cursist(e) kan zijn creatieve
mogelijkheden aanspreken en een balans
vinden tussen inspanning en ontspanning</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">De cursist(e) maakt een aanvang
met het toepassen van inzichten uit
de communicatieleer, meer in het bijzonder van een van de
communicatie-axioma's
van Watzlawick (voornamelijk kijken door een bril = een referentiekader)</td>
      </tr>
      <tr style="font-weight: bold;">
        <td colspan="2" align="center" nowrap="nowrap">3. Cursisten
nemen een zoekende houding aan</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">De cursist(e) stelt vragen o.a.
over het waartoe van het gedrag van
de andere</td>
      </tr>
      <tr>
        <td align="center" nowrap="nowrap" valign="top">-<br>
        </td>
        <td align="left" valign="top">De cursist(e) oordeelt niet.
D.w.z. hij/zij is zich bewust van de
betekenis van (voor)oordelen; hij/zij laat de andere in zijn/haar
eigen verhaal zonder dit de andere te verwijten</td>
      </tr>
      <tr>
        <td align="center" nowrap="nowrap" valign="top">-<br>
        </td>
        <td align="left" valign="top">De cursist(e) ziet in dat gedrag
betekenisvol is, maar zoekt er niet
noodzakelijk naar om zijn eigen betekenis aan het gedrag te geven.
Hij slaagt er in dit gedrag bij de andere te laten en heeft niet de
behoefte om er zijn eigen interpretatie aan te geven (= het omgekeerde
van het hulpverlenerssyndroom waarbij men alles wil analyseren, voor
alles een verklaring wil zoeken en per sé zoveel mogelijk wil helpen)</td>
      </tr>
      <tr>
        <td align="center" nowrap="nowrap" valign="top">-<br>
        </td>
        <td align="left" valign="top">De cursist(e) pint zich niet vast
op dé oplossing, alsof er maar 1
oplossing zou zijn en schotelt de andere dus geen oplossing voor</td>
      </tr>
    </tbody>
  </table>
  </div>
  <br>
  <div align="center">Tabel 11.6: <a name="afspraken-eindtermen"></a>Basishoudingen
inzake leren in groep.</div>
  <br>
  <div align="center">
  <hr size="2" width="80%"></div>
</blockquote>
Het <em>trainen van luister- en communicatievaardigheden</em> en het
<em>leren gebruiken van theoretische inzichten</em> zijn hier dus
belangrijke
aandachtspunten. Maar ook het <em>kunnen opkomen voor zichzelf</em>
is een relevante houding in een leergroep en is daarom een belangrijk
facet van het vak basisvaardigheden communicatie tijdens de eerste
lesmaanden.<br>
<br>
De hoofddoelstelling van dit eerste opleidingsonderdeel in het kader
van het vak communicatieve basisvaardigheden is een aantal <em>houdingen
en basiscommunicatievaardigheden</em> aan te leren en op die manier
onrechtstreeks
mee bij te dragen tot het creëren van een context die noodzakelijk
is om in goede omstandigheden het eigen levensverhaal te kunnen doen
en het levensverhaal van medecursisten te kunnen beluisteren.<br>
<br>
Volgende <em>vaardigheden</em> staan daarom hierin centraal:
<ul>
  <li>leren luisteren en leren spreken; </li>
  <li>leren samenwerken in groep; </li>
  <li>durven assertief zijn in groep; </li>
  <li>leren zien hoe je overkomt. </li>
</ul>
<h5>Communicatieve inzichten en vaardigheden</h5>
De communicatieve inzichten en vaardigheden waaraan men in het vak
communicatieve basisvaardigheden werkt, worden heel praktisch en
instrumenteel
ingevuld. Hierdoor krijgen ze een ondersteunende functie bij het
scheppen
van een veilige omgeving en bieden ze de cursisten enkele
basisinstrumenten
die een diepgaander inzicht in de eigen levensgeschiedenis en die
van hun mede-cursisten bevorderen.<br>
<br>
<h5>Veiligheid bevorderen</h5>
Veiligheid is het expliciete aanvangsthema van het vak levensverhalen.
In het vak basisvaardigheden communicatie zal men die veiligheid mee
helpen onderbouwen aan de hand van de onderwerpen die in dit vak
gedurende
de eerste maanden worden aangeraakt. Veiligheid en een goede
leeromgeving
kunnen bijvoorbeeld bevorderd worden door in het vak communicatieve
basisvaardigheden te werken rond thema's die nauw aansluiten bij de
inhouden die in verband met het thema veiligheid in het vak
levensverhalen
ter sprake komen.<br>
<br>
Een duidelijk voorbeeld hiervan sluit aan bij het feit dat cursisten,
als ze het hebben over veiligheid, vaak de vrees uitdrukken dat zaken
uit hun levensverhaal naar buiten zullen worden gebracht. In het vak
levensverhalen zal men ingaan op die bekommernis en zal men afspraken
trachten te maken die de privacy en de veiligheid van de cursisten
kunnen garanderen. In het vak communicatieve basisvaardigheden kan
men ingaan op de vraag hoeveel er van een verhaal overblijft, als
het meerdere malen wordt doorverteld. Hierrond kunnen ook oefeningen
gedaan worden in de klas.<br>
<br>
Een ander voorbeeld is het inzicht dat niet-communiceren niet bestaat.
Ook als men niets zegt, communiceert men, zij het non-verbaal. Dit
betekent dat men ook communiceert als men luistert naar het verhaal
van iemand anders. Men drukt dan iets uit door zijn lichaamshouding
of door een beweging die men maakt. Maar de kans is niet gering dat
een lichaamshouding die men aanneemt of een gedraging die men stelt,
zeker wanneer dit niet echt doelbewust gebeurt, door de andere foutief
geïnterpreteerd wordt. De betekenis die deze laatste er aan geeft,
kan dan vaak verstaan worden vanuit diens voorgeschiedenis en vanuit
het persoonlijke perspectief van waaruit hij kijkt. Dit impliceert
meteen dat ook het inzicht dat iemands kijk beïnvloed wordt door zijn
referentiekader bij dit thema van non-verbale communicatie kan
aansluiten.
Aan deze inzichten kunnen oefeningen gekoppeld worden in verband met
actief luisteren en in verband met de persoonlijke bril waardoorheen
elkeen kijkt.<br>
<br>
<h5>Ondersteunende begrippen, concepten en referentiekaders</h5>
Deze voorbeelden maken ook duidelijk dat het verkennen van concepten
uit de communicatieleer kan bijdragen tot een <em>juister begrip</em>
van de levensverhalen, omdat die concepten blijkbaar heel verhelderend
werken voor cursisten. Hierbij moet beklemtoond worden dat het in
het basisjaar geenszins de bedoeling is om de cursisten de theoretische
kaders aan te leren, waaruit deze concepten afkomstig zijn. Dit komt
pas aan de orde vanaf het tweede opleidingsjaar. In het basisjaar
is het vooral de bedoeling om samen met cursisten op zoek te gaan
naar inzichten, zonder dat de theoretische referentiekaders waarin
ze thuis horen, benoemd worden. Op die manier kan het aanvoelen van
de concepten centraal blijven staan. Dit is voor ervaringsdeskundigen
wezenlijk omdat zij heel veel vanuit hun gevoel moeten werken. Pas
wanneer cursisten concepten en inzichten heel grondig hebben kunnen
verbinden met hun gevoel, kunnen theoretische kaders een hulpmiddel
zijn om hun inzichten te ordenen. Te snel komen aandraven met
theoretische
concepten zou tot gevolg kunnen hebben dat cursisten niet meer
gestimuleerd
worden om hun gevoel te exploreren, en eventueel zelfs dat ze vluchten
in de aangeboden kaders, gaan rationaliseren en de verbinding met
hun gevoel uit het oog verliezen.<br>
<br>
Het toepassen van concepten uit de communicatieleer betekent zelfs
niet steeds dat men ze expliciet gaat benoemen. Zo gebeurt het vaak
in het basisjaar dat een cursist zegt: ``Voor mij is dit een valkuil.''
Als procesbegeleider kan men daarop reageren met: ``Eigenlijk kan
dit je kracht worden.'' Hiermee past men een inzicht toe uit het
model van het kernkwadrant en de kernkwaliteiten van Daniël Ofman,
zonder het zelfs te benoemen. Het effect is wel dat cursisten door
zo een tussenkomst geïntrigeerd worden en hun valkuil iets minder
gaan bekijken als iets wat er nu eenmaal is en waarmee ze maar moeten
leren leven.<br>
<br>
Op dezelfde wijze wordt gewerkt met concepten uit het contextueel
denken. Door de procesbegeleiders wordt deze contextuele visie wel
heel veel toegepast, maar men gaat de gehanteerde begrippen zelf niet
expliciet benoemen. Dit is het geval in het vak levensverhalen, waarin
facetten uit de levensverhalen van cursisten geregeld gekaderd worden
vanuit dit denkkader. Dit is ook het geval in het vak communicatie,
waarin men bijvoorbeeld kan werken rond vragen, zoals: wat is schuldig
zijn? Waarom voelen we ons schuldig? Wat is het verschil tussen
schuldig
zijn en verantwoordelijk zijn? Hoe kan je verantwoordelijkheid leggen
waar ze thuis hoort, zonder schuld te leggen?<br>
<br>
Het vak levensverhalen en het vak communicatieve basisvaardigheden
zijn heel nauw met elkaar verbonden, onder meer door het feit dat
beide vakken door de procesbegeleiders worden gegeven. In het vak
communicatie kan daardoor gewerkt worden rond inzichten, ontleend
aan toepasselijke referentiekaders, naar aanleiding van een concreet
aangrijpingspunt in een levensverhaal of in de manier waarop de groep
daarop reageert. Hierdoor kunnen in elke groep andere thema's aan
bod komen, afhankelijk van de concrete aanleidingen en de specifieke
achtergrond van elke procesbegeleiderstandem. Het verkennen van deze
thema's heeft tot doel bij te dragen tot een beter inzicht in
perceptie-
en communicatieprocessen. Enkele voorbeelden van mogelijke thema's,
naast degene die hiervoor reeds werden aangehaald, zijn:
<ul>
  <li>het stellen van vragen: welke vragen zijn er eigenlijk? Wat is
het
doel van vragen stellen? Waarop moet je letten als je vragen stelt? </li>
  <li>omgaan met draagkracht - draaglast; </li>
  <li>maatschappelijke rollen en verwachtingen, voornamelijk in verband
met moeder- en vaderschap, met opvoeding, met incest en de evolutie
ervan in de tijd; </li>
  <li>verduidelijking van het standpunt van sommige maatschappelijke
instituties
(bijvoorbeeld de rol van de rechtbank in verband met incest); </li>
  <li>uit de relatiewijzer van Cuvelier: op welke verschillende
manieren
kunnen mensen met elkaar omgaan? </li>
  <li>opmaken van een genogram (Minuchin); </li>
  <li>``ieder zijn bril'': wat speelt er allemaal mee als we iets
waarnemen?
Wat is iemands ``binnenkant'' en wat zijn ``buitenkant''? </li>
</ul>
Wat men met betrekking tot een bepaald thema uitwerkt en hoe men dit
doet, wordt mee aangegeven door de behoeften van de concrete groep
waarmee men aan het werk is. Bijvoorbeeld, het reeds aangehaalde thema
``ieder zijn bril,'' het feit dat iedereen de dingen bekijkt vanuit
zijn eigen verhaal en zijn eigen levenservaring, kan cursisten onder
meer helpen bij het beginnen ontwikkelen van een intergenerationeel
perspectief.<br>
<br>
Daarbij valt het op dat, indien men tracht om cursisten de inzichten
over het gekleurde eigen perspectief heel concreet te laten toepassen
op de eigen ouders (``Jij probeert goed te doen voor jouw kinderen,
dus hebben jouw ouders het met jou misschien ook goed bedoeld''),
dit bij hen vaak zeer veel protest uitlokt. Wanneer iets dergelijks
zich voordoet is dit een duidelijk signaal dat het leggen van dit
verband nog te vroeg komt. Hierop doorzetten zou dan tot gevolg hebben
dat cursisten over hun grens getrokken worden, wat leidt tot het
blokkeren
van hun groeimogelijkheden.<br>
<br>
Het blijkt voor de cursisten meestal veel gemakkelijker om deze
inzichten
in verband met de eigen bril toe te passen op de volgende generatie,
op hun eigen kinderen dus: ``Als ik kijk vanuit mijn eigen bril,
dan kijken mijn kinderen ook vanuit hun bril en zien ze misschien
sommige dingen anders dan ik.'' Als dit inzicht doordringt, tonen
cursisten gewoonlijk een grote behoefte om meer te weten over ``hoe
kan ik aan mijn kinderen duidelijk maken hoe ik kijk?'' Hoewel uit
deze vraag blijkt dat er inzicht is in het feit dat verschillende
perspectieven mogelijk zijn, blijkt er ook uit dat het eigen
perspectief
nog vooraan staat. De vraag vertrekt nog vanuit het eigen perspectief,
vanuit het ontschuldigen van zichzelf.<br>
<br>
Om de eigen ouders te kunnen ontschuldigen moet men niet enkel inzien
dat verschillende perspectieven mogelijk zijn, maar moet men tevens
in staat zijn het eigen perspectief te verlaten en zich te verplaatsen
in het perspectief van de andere. Ook dit zijn met het oog op
ervaringsdeskundigheid
belangrijke vaardigheden, maar de nodige ruimte in de geest van de
cursisten om die vaardigheden te kunnen verwerven komt pas vrij veel
verder in de opleiding. Eerst moeten de boosheid en het verdriet om
al het onrecht dat hen is aangedaan veel ruimte hebben gekregen. Pas
wanneer men zich daarin voldoende erkend weet, wordt het mogelijk
op zoek te gaan naar een beter inzicht in de waarden, de keuzes, de
inspanningen, de beperkingen en de omstandigheden van de personen
die een aandeel hadden in dit onrecht.<br>
<br>
Het hanteren van begrippen en concepten in de loop van het basisjaar
is dus noodzakelijk om het ontstaan van een aantal inzichten te
bevorderen.
Daarenboven heeft dit vaak ook een ontladende functie. Het werken
rond de levensverhalen vraagt veel van de cursisten. Door naar
inzichten
toe te werken aan de hand van begrippen en concepten kan men ook
eventjes
voor een emotionele rustpauze zorgen, omdat dit kan gebeuren los van
de intense emoties die meestal gepaard gaan met de levensverhalen.<br>
<br>
<h5>Wisselwerking met het vak levensverhalen</h5>
Uit het voorgaande is ongetwijfeld duidelijk geworden dat er een grote
beïnvloeding uitgaat van het vak levensverhalen op de concrete inhouden
van het vak communicatieve basisvaardigheden. In heel wat van de
voorbeelden
die hiervoor werden uitgewerkt, werd die invloed ook concreet zichtbaar
gemaakt. Hierna willen we aan de hand van nog enkele bijkomende
voorbeelden
verduidelijken dat die intense band tussen beide vakken gedurende
het hele basisjaar blijft bestaan.<br>
<br>
Het thema <em>een plaats hebben</em>, <em>een plaats krijgen</em>, is
in veel levensverhalen van cursisten nadrukkelijk aanwezig. In het
vak communicatie zal men daarbij aansluiten aan de hand van de vraag:
wat is dat, een plaats krijgen? Om deze vraag te gaan onderzoeken
kan de procesbegeleider, die normaal vooraan zit, tussen de cursisten
plaats nemen. Hoe voelt dit aan? Dit voelt niet goed aan. Wat is er
dan meer nodig dan plaats nemen om effectief ruimte te hebben, een
plaats te krijgen? Via een dergelijke methode van vragen stellen kan
men samen met cursisten op zoek gaan naar een dieper inzicht in het
thema <em>een plaats krijgen</em>.<br>
<br>
Ook andere concepten kan men aan de hand van eenzelfde
proefondervindelijke
methode gaan onderzoeken. Bijvoorbeeld het concept afstand en
nabijheid.
Hoe dicht mag iemand komen? Men kan dit voor zichzelf bij meerdere
medecursisten uitproberen en vaststellen dat er verschillen zijn:
men laat de ene persoon dichter komen dan de andere. Is hierin een
patroon te ontdekken? Is dit voor iedereen hetzelfde?<br>
<br>
Luisteren is een heel belangrijke vaardigheid, waarrond in de loop
van het basisjaar meestal meerdere malen gewerkt wordt. Het kan
aangewezen
zijn om dit thema op het einde van het basisjaar nog eens opnieuw
te behandelen en terug te kijken naar wat men daarrond in de loop
van het jaar heeft geleerd. Luisteren is immers in functie van de
verdere opleiding en van het beroep van ervaringsdeskundige een zeer
cruciale vaardigheid. Daarom mag men zeker niet volstaan met op zoek
te gaan naar meer inzicht in wat luisteren allemaal kan inhouden,
maar moet men ook veelvuldig luisteroefeningen doen. Voor cursisten
is luisteren niet eenvoudig en zeker niet vanzelfsprekend. In het
begin van het basisjaar valt het trouwens op dat ze de levensverhalen
wel aanhoren, maar er eigenlijk niet echt naar kunnen luisteren.
Doorheen
het verhaal van de andere horen ze op dat ogenblik eigenlijk vooral
stukken uit de eigen levensgeschiedenis. Dit kan op dat moment een
aanleiding geweest zijn om op zoek te gaan naar het verschil tussen
luisteren en horen. De beginvraag kan dan geweest zijn: als ik in
een gesprek zit en ik luister naar mijn gesprekspartner, hoe vaak
gebeurt het dan dat er in mijn hoofd allerlei bedenkingen en gedachten
opduiken?<br>
<br>
<h4><a name="htoc266">11.5.3.5</a>&nbsp;&nbsp;Evaluatie</h4>
De procesbegeleiders evalueren permanent hoe en in welke mate de
cursist
geëvolueerd is in functie van de doelstellingen.<br>
<br>
Verder wordt er op het einde van elk semester een mondelinge proef
georganiseerd.<br>
<br>
<h3><a name="htoc267">11.5.4</a>&nbsp;&nbsp;Het vak taal en expressie</h3>
<h4><a name="htoc268">11.5.4.1</a>&nbsp;&nbsp;Inhoud</h4>
Het vak taal en expressie heeft tot doel cursisten via allerlei
oefeningen
in staat te stellen hun eventuele angsten in verband met lezen,
schrijven
en het werken met de computer te overwinnen en zich zowel mondeling
als schriftelijk te leren uitdrukken. Taal als communicatieinstrument
en als middel om zich uit te drukken staat centraal. Veel mensen uit
de armoede hebben in de loop van hun geschiedenis nogal wat remmingen
met betrekking tot taal ontwikkeld. Indien cursisten via kleine
succeservaringen
die remmingen kunnen afbouwen, ziet men hen vaak op een jaar tijd
aanzienlijk beter worden inzake lezen en schrijven. De concrete
werkwijze
voor dit vak moet daarom vooral functioneel zijn op het vlak van het
bieden van kansen aan cursisten tot het hebben van succeservaringen
en tot het wegwerken van drempels.<br>
<br>
Dit is het enige vak in het basisjaar dat niet door de tandem van
procesbegeleiders, maar door een vakdocent wordt gegeven. Er werd
bewust gekozen om de levensgeschiedenissen van de cursisten niet te
betrekken in het vak taal en expressie.<br>
<br>
In contrast met het vak levensverhalen, dat een emotioneel zwaar vak
is, moet de inhoud van het vak taal en expressie luchtigheid
uitstralen,
zodat de cursisten even kunnen herademen. Luchtigheid mag in dit geval
zeker niet als synoniem opgevat worden van onbenulligheid of
onbelangrijkheid.
Maar het vak moet wel heel ontspannend kunnen werken.<br>
<br>
Het is niet de bedoeling dat men de inhouden van dit vak vooraf
gedetailleerd
vastlegt, zodat men de ruimte behoudt om soepel in te spelen op de
groep. Er kunnen veel verschillende vaardigheden geoefend worden,
maar ook houdingselementen kunnen aan bod komen. In sommige opleidingen
heeft het vak taal en expressie een heel precieze inhoud en worden
er specifieke processen in doorlopen. Meestal wordt een dergelijk
vak dan uit de volgende elementen opgebouwd: relaxatie,
lichaamsbewustzijn,
stemgebruik, monoloog, dialoog, vertellen, plezier vinden in schrijven,
eventueel via het gebruik van een computer en druktechnieken, en
uiteindelijk
toewerken naar een eindproduct.<br>
<br>
Dit is in deze opleiding niet het geval, wat niet wegneemt dat er
wel elementen uit gebruikt kunnen worden. Maar men moet er zich van
bewust zijn dat veel cursisten bij de aanvang een grote faalangst
hebben voor lezen en schrijven en dat velen zelfs schrik hebben voor
relaxatie.<br>
<br>
In het begin kan men de cursist in dit vak handvatten bieden om zich
in de rol van cursist in te leven. Via spelvorm kan men de cursist
leren zich te concentreren, iets op te schrijven, enzovoort.<br>
<br>
Verder kunnen elementen aan bod komen uit de meer specifieke invulling
van het vak taal en expressie, zoals noteren, schrijven, spreekangst
overwinnen, creatief schrijven, enzovoort<br>
<br>
Volgens het leerplan moeten minimaal volgende inhouden aan bod komen
in dit vak:
<ul>
  <li>verbale expressie en stemtraining; </li>
  <li>schriftelijke taalexpressie; </li>
  <li>start ICT-initiatie: werken met de computer, gebruik van email,
basis
MS Word; </li>
  <li>elementen van werkorganisatie:
    <ul>
      <li>basis planningsvaardigheden; </li>
      <li>werken met een agenda. </li>
    </ul>
  </li>
  <li>basis verslaggeving. </li>
</ul>
Indien nodig kan men remediërende activiteiten inlassen rond specifieke
blokkades bij cursisten. Dit kan individueel gebeuren of in kleine
groepjes.<br>
<br>
<h4><a name="htoc269">11.5.4.2</a>&nbsp;&nbsp;Doelstellingen</h4>
Een gevormde taal en een goede taalbeheersing hebben een belangrijk
emanciperend effect. In die zin streeft ook dit lesvak bij cursisten
het bevorderen van het eigenwaardegevoel na.<br>
<br>
Ook het vak taal en expressie ondersteunt dus de persoonlijke groei
van cursisten. Sommige cursisten vinden het in dat verband vooral
belangrijk min of meer foutvrij te kunnen schrijven of het aantal
dt-fouten beperkt te kunnen houden. Anderen vinden het vooral
belangrijk
om taal onder de knie te hebben als middel om zich uit te drukken.
Ook in dit vak wordt dus gewerkt aan elementen die relevant zijn voor
het persoonlijk proces van de cursist, zonder dat er een expliciete
verbinding gelegd wordt met de levensverhalen. Tevens kan dit vak
de groepsbinding in de cursistengroep helpen bevorderen.<br>
<br>
Taal is voor een ervaringsdeskundige ook een belangrijk instrument
in de samenwerking met opgeleide collega's. Het vak taal en expressie
ondersteunt dus niet enkel de persoonlijke groei van de cursist, maar
draagt ook bij tot het ontwikkelen van zijn professionele vaardigheden.
Daarom ook is het verwerven van basisvaardigheden op het gebied van
informatietechnologie een van de belangrijke doelstellingen van dit
vak. Verder bereidt het vak taal en expressie cursisten voor op het
leren nemen van nota's en op het leren maken van een verslag.<br>
<br>
Het vak taal en expressie ondersteunt met andere woorden een aantal
doelstellingen, die in functie van het beroepsprofiel van de
ervaringsdeskundige
relevant zijn. Maar er worden met dit vak ook een aantal specifieke
leerplandoelen nagestreefd. Het gaat om:
<ul>
  <li>het geleidelijk overwinnen van de eventuele angsten in verband
met
spreken, schrijven en met de computer werken; </li>
  <li>mondeling formuleren wat men denkt en voelt. Verhalen van
cursisten
kunnen hierbij als leerinhouden gebruikt worden; </li>
  <li>schriftelijk formuleren wat men denkt en voelt. Hier kunnen
artikels
als leerinhouden gebruikt worden; </li>
  <li>een tekst samenvatten. Het boek <em>Uit het huis, uit het hart?</em>
kan hiervoor als leerinhoud gebruikt worden; </li>
  <li>notities nemen bij een verhaal. Leerinhouden kunnen hier ontleend
worden aan het toepassen van gesprekstechnieken; </li>
  <li>een werkplanning maken in functie van toetsen en opdrachten; </li>
  <li>de eigen agenda bijhouden: noteren en raadplegen; </li>
  <li>werken met tekstverwerking op de computer. De ICT-initiatie en de
basiskennis Windows en Word zijn hier de voor de hand liggende
leerinhouden. </li>
</ul>
<h4><a name="htoc270">11.5.4.3</a>&nbsp;&nbsp;Methodische wenken</h4>
<ul>
  <li>stemtraining: oefeningen; </li>
  <li>taal- en spreektraining: oefeningen; </li>
  <li>schrijftraining; </li>
  <li>rollenspellen; </li>
  <li>ICT initiatie (Windows en Word). </li>
</ul>
<h4><a name="htoc271">11.5.4.4</a>&nbsp;&nbsp;Werkwijze en organisatie</h4>
Net als de inhoud van het vak moet ook de concrete werkwijze vooraf
niet gedetailleerd vastgelegd worden. De concrete werkwijze voor dit
vak moet vooral functioneel zijn op het vlak van het bieden van kansen
aan cursisten tot het hebben van succeservaringen en tot het wegwerken
van drempels. Voor sommige cursisten kan dit bijvoorbeeld de drempel
zijn tegenover het gebruik van een computer, terwijl andere cursisten
een hemelhoge drempel over moeten als hen gevraagd wordt een tekst
te lezen.<br>
<br>
Voor de docent komt het er dus op aan een goed zicht te verkrijgen
op de reeds ontwikkelde vaardigheden, op nog bestaande leemtes en
op eventuele weerstanden bij elk van de cursisten, om hierop te kunnen
inspelen met het oog op de te bereiken leerdoelen. Het is dus
belangrijk
om het proces van de cursisten goed aan te voelen, maar ook het
aanvoelen
van het groepsproces is zeer belangrijk. Soms kunnen deze processen
cursisten aanzetten om te beginnen vertellen over zichzelf. Toch moet
dit niet extra gestimuleerd worden. Het is niet de bedoeling dat
cursisten
ook in dit vak hun levensverhaal uitgebreid aan bod laten komen.<br>
<br>
Op het gebied van opbouw, is het belangrijk om eerst veel speelse
activiteiten te plannen en te werken met losmakende spelvormen. Later
kan men overgaan naar meer ernstige opdrachten, waarbij men als
begeleider
telkens feedback geeft. Zin krijgen in ... moet een belangrijk
streefdoel
zijn van deze feedback.<br>
<br>
In het begin is het daarom aangewezen om toe te werken naar kleine
resultaten, naar kleine succeservaringen. Dit kan cursisten kracht
geven en het gevoel dat ze snel iets bijleren en er iets aan hebben.
Het kan hun vertrouwen in lezen en schrijven terug aanscherpen. Daarom
wordt dit vak in het eerste semester vaak erg praktisch gehouden en
werkt men rond thema's zoals:
<ul>
  <li>hoe luister ik? </li>
  <li>hoe vat ik iets samen? </li>
  <li>hoe onthoud ik wat door iemand gebracht wordt? </li>
  <li>hoe maak ik een mind map? </li>
  <li>hoe maak ik een samenvatting? </li>
  <li>hoe zie ik wat in een tekst zeer belangrijk is en wat minder? </li>
  <li>concentratieoefeningen; </li>
  <li>tips en richtlijnen die nuttig zijn bij het noteren. </li>
</ul>
Ook eenvoudige expressieve taaloefeningen zijn in de eerste maanden
perfect op hun plaats in dit vak. Het schrijven van een acrostichon
of naamvers, waarin men zichzelf aan de hand van een gedichtje
voorstelt,
is hier een goed voorbeeld van. Cursisten ervaren het maken van een
gedicht overigens vaak als een goede uitlaatklep. Daarom wordt in
het vak taal en expressie geregeld met het gedicht als werkvorm gewerkt.<br>
<br>
Een belangrijk deel van de tijd wordt in beslag genomen door het
trainen
van basisvaardigheden in het werken met een computer. Verder kan er
vooral in het tweede semester eventueel gewerkt worden aan specifieke
basale taalvaardigheden. Vaak zijn er bij meerdere cursisten op dit
vlak belangrijke kennisleemtes. Soms ook hebben cursisten in dit
verband
de uitdrukkelijke wens om een specifiek kennisgebied, zoals
bijvoorbeeld
de grammaticale basisregels van het Nederlands, wat bij te werken
of de spellingsregels, zoals 't kofschip, wat op te frissen. Uiteraard
blijven de mogelijkheden terzake beperkt. Zeer grote leemtes kan men
in het kader van dit vak niet remediëren, maar wel moet de docent
aan de hand van dit vak in staat zijn om deze leemtes bij cursisten
op te merken en hen indien nodig door te verwijzen of hen daarin extra
ondersteuning te bieden via bijkomende oefenstof.<br>
<br>
Omdat dit vak helemaal los staat van de levensverhalen moet men zich
er bijzonder voor hoeden om het niet te sterk kennisgericht op te
vatten. Cursisten zelf kunnen de docent in die richting trachten te
duwen. Sommige cursisten die met de opleiding tot ervaringsdeskundige
beginnen, komen met een zekere kennisbagage naar de opleiding en
verwachten
die kennis nog te kunnen verbreden dankzij de opleiding. Op zich is
daarmee niets mis, op voorwaarde dat men er heel strikt over waakt
dat kennis steeds verbonden wordt met het gevoel. In de opleiding
tot ervaringsdeskundige is dit wezenlijk.<br>
<br>
Dit beginsel kan belangrijke handelingsconsequenties hebben. Zo gebeurt
het geregeld dat cursisten voor het onderdeel ICT-training van dit
vak een vrijstelling vragen omdat zij de basisvaardigheden van het
werken met de computer toch al onder de knie hebben en hier dus niets
zullen kunnen bijleren. Een vrijstelling verlenen aan deze cursisten
ontneemt hen echter een aantal belangrijke leerkansen. Men kan hen
ook betrekken bij het aanleren van die vaardigheden aan hun
medecursisten.
Daarbij moeten ze zich niet op de technische kant van de zaak
toespitsen,
maar kunnen ze focussen op vragen zoals: wat doet het feit dat je
niet kan (leren) werken met een computer bij jou; wat maakt dat je
dit niet kan? wat heb je nodig om het wel te kunnen (leren)? Dit is
het soort vragen waarmee ervaringsdeskundigen later in het werkveld
veel zullen moeten werken. Een les ICT-training kan op die manier
voor sommige cursisten een gelegenheid worden om een aantal
basisvaardigheden
van de ervaringsdeskundige te trainen.<br>
<br>
<h4><a name="htoc272">11.5.4.5</a>&nbsp;&nbsp;Evaluatie</h4>
De evaluatie gebeurt semestrieel aan de hand van een schriftelijke
en een mondelinge proef.<br>
<br>
<a name="toc56"></a>
<h2><a name="htoc273">11.6</a>&nbsp;&nbsp;Beoordeling</h2>
<h3><a name="htoc274">11.6.1</a>&nbsp;&nbsp;Eindevaluatie en deliberatie</h3>
Bij de eindevaluatie worden de resultaten die de cursisten op de drie
vakken gehaald hebben samen gelegd. Voor elk van de vakken wordt
nagegaan
of de betrokken cursist de eindtermen voor dat vak heeft gehaald.
Voor de beoordeling van het vak levensverhalen komt dit erop neer
dat men vooral gaat kijken naar de groei van iedere cursist en het
punt dat hij daarin op dat ogenblik heeft bereikt. Dit wordt dan
afgezet
tegenover de eindtermen van het vak levensverhalen. Deze evaluatie
gebeurt door de <em>beide procesbegeleiders</em> samen.<br>
<br>
Voor procesbegeleiders is het geven van een beoordeling een erg
moeilijke
opgave. In het basisjaar begeleiden ze immers een proces dat hen dicht
bij de cursisten brengt. Wat deze mensen de procesbegeleiders geven
vanuit hun privégeschiedenis is niet min. Men wordt dus als begeleider
aangesproken op waarden en houdingen, die erg vergelijkbaar zijn met
die waarop een begeleider in een therapeutische setting wordt
aangesproken.
Één van de waarden in een dergelijke setting is dat je niet oordeelt
en zeker niet veroordeelt. Procesbegeleiders hebben overigens tot
taak een kader van veiligheid te scheppen voor de groeiende cursist.
Het feit dat er ook punten moeten gegeven worden of een beoordeling
moet volgen, kan de groei van de cursist belemmeren. Daarenboven
hypothekeert
het de veiligheid. Dit schept moeilijke dilemma's voor de
procesbegeleiders.
Hoewel procesbegeleiders terdege beseffen dat de opleiding geen vorm
van hulpverlening is, neemt dit inzicht het dilemma, en de spanning
die dit geeft, niet weg.<br>
<br>
Om al deze redenen valt het voor de procesbegeleiders in het basisjaar
zo moeilijk dat ze cursisten toch moeten beoordelen en punten geven.
Ook in de verdere opleiding blijft dit, voor de procesbegeleiders
althans, nog een moeilijke zaak.<br>
<br>
Bij de eindevaluatie gaat men per cursist na waar hij staat ten
opzichte
van de eindtermen. Indien een cursist een van de eindtermen niet haalt,
wordt dit besproken in de ruimere context van de cursist. Eventueel
kan beslist worden om de cursist toch toe te laten tot de
opvolgingsjaren
en kunnen er voor die cursist <em>individuele werkpunten</em>
geformuleerd
worden, die dan meegenomen worden in de individuele
cursistenbesprekingen
tijdens de verdere opleiding.<br>
<br>
Indien het algemeen beeld van de cursist in relatie tot de eindtermen
dermate zwak is, dat men kan aannemen dat het voor de cursist ook
moeilijk zal zijn om deze achterstand gedurende het eerste semester
van het tweede opleidingsjaar weg te werken, wordt deze cursist <em>opnieuw
verwezen naar het basisjaar</em>. Oorspronkelijk werd ten aanzien van
deze cursisten een iets andere houding aangenomen. In gevallen waarin
men het vermoeden had dat de cursist de eindtermen van het basisjaar
nog zou kunnen ophalen gedurende het tweede jaar van de opleiding,
besliste men soms om de cursist toch tot dat tweede opleidingsjaar
toe te laten. De ervaring heeft geleerd dat dit niet zinvol is,
aangezien
men hierdoor een veel te zware last legt op de schouders van de cursist.<br>
<br>
Voor cursisten blijkt het oordeel ``je bent er nog niet klaar voor
om al aan de opvolgingsjaren te beginnen'' gemakkelijker te begrijpen
en te accepteren dan het oordeel ``je hebt onvoldoende
uitsluitingservaring.''
In het eerste geval beantwoordt dit oordeel aan wat de betrokken
cursist
zelf ook al aanvoelde. In het tweede geval blijken cursisten veel
vaker moeite te hebben met het gevelde verdict. Als je niet beantwoordt
aan het criterium beschikken over voldoende uitsluitingservaring,
kan je er onmogelijk ooit aan beantwoorden, hoe goed je ook nog je
best doet. Voor alle andere eindtermen van het basisjaar speelt goed
je best doen wel een rol. En vaak hebben die cursisten deze eindtermen
ook met verve gehaald.<br>
<br>
De officiële deliberatie vindt plaats in aanwezigheid van de
procesbegeleiders,
de vakdocent taal en expressie, de lokale opleidingscoördinator en
de algemeen coördinator van het Centrum voor Volwassenenonderwijs.<br>
<br>
Ter gelegenheid van de deliberatie en de proclamatie wordt voor elke
cursist een <em>eindverslag</em> gemaakt, waarin de cursist een
beoordeling
krijgt voor elke eindterm, waarin voor de betrokken cursist een aantal
werkpunten voor de toekomst worden meegegeven en waarin tenslotte
ook een globale eindbeoordeling wordt gegeven.<br>
<br>
De eindevaluatie wordt aan de cursisten overhandigd na de proclamatie.
Dit blijkt voor alle cursisten een spannend moment te zijn. Cursisten
hebben ook de neiging om de eigen beoordeling te vergelijken met die
van andere cursisten, wat soms een bron van ongenoegen kan zijn, indien
ze van mening zijn dat het beoordelingscijfer dat ze zelf hebben
gekregen
niet in verhouding staat tot het beoordelingscijfer dat aan andere
cursisten werd gegeven. Een dergelijke situatie kan zich zeker voordoen
indien de procesbegeleiders als norm hanteren dat een eindbeoordeling
niet enkel een weerspiegeling dient te zijn van waar de cursist staat
in relatie tot de eindtermen, maar tevens een uitdrukking kan zijn
van de mate waarin de cursist in de loop van het basisjaar vorderingen
heeft gemaakt. Wanneer een cursist zich niet blijkt te kunnen vinden
in het beoordelingscijfer dat hem werd toegekend, kan het gebeuren
dat een poging om toe te lichten hoe dit beoordelingscijfer tot stand
is gekomen niet de verhoopte verheldering brengt, maar de onvrede
nog versterkt. Maar soms kan een dergelijke toelichting wel een gunstig
effect hebben en voor de betrokken cursist een stap vooruit betekenen.<br>
<br>
Elementen die in de <em>eindevaluatie</em> een doorslaggevende rol
spelen
zijn:
<ul>
  <li>respect; </li>
  <li>kunnen luisteren; </li>
  <li>kunnen omgaan met de eigen pijn; </li>
  <li>kunnen omgaan met de pijn van anderen; </li>
  <li>plakt het verleden nog te veel? </li>
  <li>aanwezigheden in de les; </li>
  <li>vormelijke vereisten, zoals op tijd kunnen zijn. </li>
</ul>
De ervaring leert dat ongeveer 70% van de cursisten, die met het
basisjaar starten, kunnen worden toegelaten tot de opvolgingsjaren.
De helft van de 30%, die de overstap naar het tweede opleidingsjaar
niet maakt, wordt tijdens de eindevaluatie afgewezen omdat ze
<ul>
  <li>geen enkele vorm van luistervaardigheid hebben verworven; </li>
  <li>over te weinig armoede-ervaring beschikken; </li>
  <li>niet in de mogelijkheid zijn met de eigen pijnlijke
levenservaringen
te werken. </li>
</ul>
Geen enkele cursist wordt in de loop van het basisjaar, dus nog voor
het einde ervan, uitgesloten op grond van een tekort aan ervaring
met diepe armoede, of omwille van het niet halen van één van de andere
eindtermen, zoals bijvoorbeeld nog onvoldoende kunnen luisteren. Dit
heeft te maken met een engagement van De Link in het licht van de
intensiteit van de processen die in het basisjaar in gang worden gezet.
De Link is van mening dat het van weinig verantwoordelijkheidsgevoel
zou getuigen indien deze processen voortijdig zouden worden afgebroken.
Wel wordt er met cursisten over gepraat tijdens de individuele
begeleidingsgesprekken,
als er een vermoeden bestaat dat ze ofwel over te weinig
uitsluitingservaring
beschikken, ofwel nog onvoldoende in staat zijn die
uitsluitingservaring
te tonen. Indien het probleem zich situeert aan de kant van een te
weinig tonen, krijgt de cursist hierdoor nog de kans om er aan te
werken. Indien dan al zonder twijfel vast staat, dat het om een gebrek
aan uitsluitingservaring gaat, is het goed om de cursist erover in
te lichten dat dit hoe dan ook betekent, dat hij niet de kans zal
krijgen om over te gaan naar het tweede jaar van de opleiding. Zo
beschikt hij over alle elementen om voor zichzelf uit te maken of
hij het opportuun acht om het basisjaar nog voort te zetten. In elk
geval is duidelijkheid hier heel belangrijk voor de cursist, zodat
hij voldoende geïnformeerd is dat de mogelijkheid bestaat dat hij
de opleiding zal moeten stoppen en wat in zijn geval daarvoor dan
de redenen zijn. Ook als de cursist de opleiding zal moeten stoppen
omwille van te weinig uitsluitingservaring, kan het zinvol zijn hem
de gelegenheid te bieden het examen af te leggen, indien hij dit wenst.
Een geslaagd examen kan een versterking betekenen van een positieve
schoolervaring, wat kan bijdragen tot het verlagen van de drempel
naar een andere opleiding.<br>
<br>
Ongeveer 15% van de cursisten haakt gedurende het basisjaar vroegtijdig
af om uiteenlopende redenen. Zo kan het zijn dat er ingrijpende
veranderingen
plaats vinden in de familiale toestand van de cursist en de
thuissituatie
niet langer voldoende stabiel is om de cursist in staat te stellen
de opleiding nog langer te volgen. Het kan nochtans ook zijn dat
dankzij
een verbeterde thuissituatie, misschien zelfs mede onder invloed van
de opleiding, de kinderen terug naar huis kunnen komen, maar dat het
terug opnemen van de zorg voor de kinderen in combinatie met het volgen
van de opleiding een te zware opdracht blijkt te zijn.<br>
<br>
Ook gezondheidsproblemen of soms een nieuwe zwangerschap kunnen de
situatie voor de cursist dermate verzwaren dat het voor de betrokkene
niet langer mogelijk blijkt het basisjaar voort te zetten. Nogal wat
personen die in armoede leven hebben af te rekenen met ernstige
gezondheidsklachten.
Het is dus logisch dat dit fenomeen zich ook weerspiegelt in de
opleiding.<br>
<br>
De cursist kan zich in de loop van het basisjaar ook realiseren dat
de keuze om er aan te beginnen in feite niet echt een eigen keuze
was, maar eerder een van buitenaf opgedrongen keuze. Het is typisch
voor armoede dat de betrokkenen erg weinig greep hebben op het eigen
leven en dat vooral anderen, onder meer hulpverleningsdiensten en
maatschappelijke instituties het leven van mensen in armoede bepalen.<br>
<br>
Tenslotte komt het ook wel eens voor dat een cursist alle problemen
van de andere cursisten met zich meeneemt naar huis en er daardoor
zelf onder door gaat of soms zelfs een depressie ontwikkelt, of dat
een cursist uit zorg voor het groepsproces door de
opleidingsverantwoordelijken
wordt verplicht de opleiding af te breken. Wanneer een cursist afhaakt
of verplicht wordt te stoppen, is dit ook voor zijn medecursisten
steeds een ingrijpende ervaring.
<blockquote>``Als er mensen niet mochten overgaan, was er vaak wat
woede in
de groep. Soms zaten we daarin wel fout, vermits we niet de hele
toedracht
kenden en dus ook niet de redenen waarom een docent iemand niet wilde
laten over gaan. Ook als er mensen afvielen of moesten stoppen was
dit pijnlijk. Het was net alsof men een stukje van onszelf wegnam.
Ze waren een deel van ons leven geworden en wij geloofden in hen en
daarom deed het pijn. Die pijnlijke gevoelens deden me terugdenken
aan mijn eigen instellingsverleden. Hoeveel gasten heb ik toen niet
zien buitengooien? En steeds werd hen daarvoor de schuld gegeven.
Nooit hoorden we eens iemand van de begeleiding zich afvragen wat
hij eventueel zelf anders had kunnen doen. En meestal kenden we niet
eens de reden waarom ze werden buitengegooid. En ik meende ook in
de opleiding parallellen te zien met wat zich toen afspeelde. Ook
in de opleiding waren mensen voor een tijd mijn leven binnengekomen,
die niet de kans kregen om zelf keuzes te maken over hun toekomst.
Ook in de opleiding werd over die personen door iemand anders een
oordeel geveld. Door gesprekken die we met de mensen van de opleiding
voerden, beseften die hoe dit bij ons overkwam. Dan werd in het kort
verteld wat de achterliggende redenen waren, zodat we er konden in
komen. En zo heb ik een paar prachtige mensen zien weggaan. Ik hoop
echt dat ze een nieuwe kans krijgen.''
</blockquote>
Cursisten, die zelf voortijdig afhaken of tijdens de deliberatie niet
worden toegelaten tot het tweede jaar kunnen eventueel worden verwezen
naar een nieuw basisjaar of worden soms georiënteerd naar een andere
opleiding uit het studiegebied personenzorg in het
volwassenenonderwijs,
zoals de opleiding jeugd- en gehandicaptenzorg. Maar uiteraard kan
een advies vanwege de opleidingsverantwoordelijken ook een oriëntatie
in een totaal andere richting inhouden.<br>
<br>
Hoe zorgvuldig men ook met de beoordeling van cursisten tracht om
te springen, toch zijn er cursisten die zich miskend en onheus
behandeld
blijven voelen, zeker in het geval de betrokken cursist een onvoldoende
krijgt voor het vak levensverhalen of voor het vak communicatie en
zich daardoor verhinderd ziet om door te stromen naar het volgende
jaar. Cursisten hebben dan soms het gevoel dat ze subjectief werden
beoordeeld en vragen soms na of er een kanaal ter beschikking staat
voor het eventueel opstarten van een klachten- of beroepsprocedure.
Een dergelijke procedure staat de cursisten wel degelijk ter
beschikking
en is voorzien in het examenreglement. De Link heeft ervaren dat het
daarenboven heel zinvol kan zijn om de betrokken cursist de kans te
geven gehoord te worden door een neutrale tandem van ervaren
procesbegeleiders.
Zij kunnen het perspectief van de cursist beluisteren en daardoor
tegemoet komen aan diens behoefte om zijn perspectief te
verduidelijken.
Door zijn neutrale positie slaagt deze tandem er vaak beter in om
de cursist te laten begrijpen wat de redenen zijn waarom zijn
procesbegeleiders
van oordeel waren dat hij de eindtermen niet heeft gehaald. En in
een aantal gevallen kunnen een of meerdere van dergelijke gesprekken
bij de cursist een begin van erkenning doen ontstaan van de gegrondheid
van die redenen. Als een dergelijk resultaat kan bereikt worden bij
de cursist, dan is bij hem meteen opnieuw de basis gelegd voor een
verdere groei. En als de cursist het basisjaar dan herneemt, ziet
men hem meestal heel duidelijk ook effectief die groeikansen aangrijpen.<br>
<br>
<h3><a name="htoc275">11.6.2</a>&nbsp;&nbsp;Nazorg aan cursisten in
geval van weigering en uitsluiting</h3>
Alvorens tijdens de deliberatie uiteindelijk over een cursist
definitief
beslist wordt dat hij niet kan toegelaten worden tot het tweede jaar,
hebben de procesbegeleiders met hem minstens reeds éénmaal een
individueel
gesprek gevoerd over de kans dat, wat hem betreft, een dergelijke
beslissing tot de mogelijkheden behoort.<br>
<br>
Ook na de deliberatie volgt met elke afgewezen cursist een <em>individueel
gesprek</em>. Indien dit nuttig is, kan bij dit gesprek ook de
instantie
aanwezig zijn, die de cursist naar de opleiding heeft toegeleid. Het
kan overigens een goede gewoonte zijn om gedurende de hele opleiding,
en dus niet enkel bij zeer moeilijke momenten, geregeld te communiceren
met steunfiguren en netwerken van de cursist.<br>
<br>
Tijdens het individueel gesprek wordt door de procesbegeleiders samen
met de cursist gezocht naar <em>mogelijke perspectieven</em>. Een
dergelijk
perspectief kan bijvoorbeeld zijn zich inschrijven voor de opleiding
jeugd- en gehandicaptenzorg. Een ander mogelijk perspectief kan zijn
om zich op een later tijdstip opnieuw in te schrijven voor het
basisjaar
van de opleiding tot ervaringsdeskundige en ondertussen werk te maken
van een aantal leerpunten. In voorkomend geval wordt de cursist de
mogelijkheid van <em>opvolgingsgesprekken</em> geboden, waarin de
evolutie
inzake de vooropgestelde leerpunten kan worden opgevolgd. Het staat
een cursist uiteraard vrij om op dit aanbod in te gaan of niet. Het
kan dus niet de bedoeling zijn dit op te dringen. Maar in sommige
gevallen is de ontgoocheling bij de cursist dermate groot, dat hij
er op dat moment niet ontvankelijk voor is. Daarom kan het toch soms
aangewezen zijn om na enige tijd alsnog eens te toetsen of hij er
zich wel degelijk van bewust is dat er een dergelijk aanbod naar hem
toe blijft bestaan. Een afgewezen cursist, die op dit opvolgingsaanbod
ingaat in functie van een nieuw basisjaar, hoeft de selectieprocedure,
die aan de opleiding voorafgaat, niet opnieuw te doorlopen.<br>
<br>
Het is in elk geval erg belangrijk dat zeer zorgvuldig omgesprongen
wordt met het weigeren of uitsluiten van cursisten. Hoe voelen mensen
zich als ze na zoveel mislukkingen opnieuw worden afgewezen? Een
dergelijke
beslissing kan één van de weinige resterende perspectieven voor de
betrokken cursist op het behalen van een diploma en het vinden van
een uitweg uit de armoede afblokken. Verder kan een weigering of
uitsluiting
bij de cursist ook aanzienlijke bijkomende brokken maken, en op hem
een extra hypotheek leggen, zodat hij misschien niet langer de moed
kan opbrengen om later nog initiatieven te nemen en te trachten iets
aan zijn situatie te doen. Een uitsluiting of een weigering kan ook
voor de cursist in de relatie met zijn omgeving de betekenis krijgen
van een bijkomende blamage.<br>
<br>
Omwille van die ingrijpende betekenis van een uitsluiting, is het
van belang oog te hebben voor een eventuele nood aan intensere nazorg
bij de cursist. In principe is De Link hiertoe niet uitgerust, maar
wel kan samen met de cursist gezocht worden naar <em>gepaste nazorg</em>
buiten De Link.<br>
<br>
Kansen geven in een context van kansarmoede blijkt uit ervaring in
elk geval geen eenvoudig en rechtlijnig gegeven te zijn. Ook in de
context van kansarmoede moet een kans eerder gezien worden als een
relatief gegeven, niet als iets eenmalig en absoluut. Het is
bijvoorbeeld
al voorgekomen dat cursisten net door het stopzetten van de opleiding
zijn opengebloeid, net hierdoor blijkbaar de mogelijkheid konden vinden
om andere kansen te zien en aan te grijpen.<br>
<br>
Indien een procesbegeleider een gevoel van schuld ervaart in een
situatie
waarin een persoon niet toegelaten wordt tot de opleiding, weggestuurd
wordt uit het basisjaar of niet toegelaten wordt tot de
opvolgingsjaren,
dan moet hij zich op dit gevoel bevragen. Heeft dit gevoel te maken
met het feit dat deze uitsluiting beleefd wordt als het dumpen van
die persoon, dit wil zeggen hem zijn laatste kans en zijn laatste
greintje hoop ontnemen? Is een mogelijke optie om die persoon dan
toch maar toe te laten of om er toch maar mee verder te gaan echt
in zijn belang? Of wordt het kost wat kost via de opleiding willen
blijven geven van kansen op de duur ten aanzien van de betrokkene
eerder een schadelijke vorm van betutteling?<br>
<br>
Ook cursisten die om een of andere reden zelf afhaken in de loop van
het basisjaar kunnen zich eventueel op een later tijdstip opnieuw
inschrijven voor zo een basisjaar. En voor zover dit noodzakelijk
of opportuun is kan ook voor hen voorzien worden in opvolging met
het oog op een nieuwe inschrijving.<br>
<br>
De Link kan omwille van zijn opleidingsfunctie niet functioneren als
een intensieve steunfiguur voor een ex-cursist. Dit neemt niet weg
dat in een aantal gevallen door De Link toch een aantal nazorgtaken
opgenomen moet worden. Eventueel kan de nazorg bestaan uit het geven
van een aantal bijkomende opdrachten, bijvoorbeeld in verband met
het levensboek, in functie van het opnieuw instappen in een nieuw
basisjaar op een later tijdstip. Aanvankelijk werden die nazorgtaken
steeds opgenomen door de procesbegeleiders, waarbij deze hun positie
als opleiders bleven behouden. Bij voorkeur kwam de ex-cursist naar
de procesbegeleiders toe en de frequentie van de opvolgingscontacten
werd beperkt tot één contact om de twee maanden. Later werd de
nazorgcapaciteit
binnen De Link opgedreven. De vliegende supervisietandem werd voor
een deel vrijgesteld om het groeiproces op te volgen, enerzijds van
kandidaat-cursisten die niet tot het basisjaar werden toegelaten maar
wel de intentie hebben om zich opnieuw kandidaat te stellen voor de
opleiding, en anderzijds van cursisten die na het beëindigen van het
basisjaar niet toegelaten werden tot het tweede opleidingsjaar.<br>
<br>
In de praktijk komt het geregeld voor dat cursisten ervoor opteren
om opnieuw te starten in het basisjaar.<br>
<br>
<a name="toc57"></a>
<h2><a name="htoc276">11.7</a>&nbsp;&nbsp;Betekenis van het basisjaar</h2>
<h3><a name="htoc277">11.7.1</a>&nbsp;&nbsp;Voor cursisten</h3>
<h4><a name="htoc278">11.7.1.1</a>&nbsp;&nbsp;Verwerking van
armoede-ervaring</h4>
Vooraf kunnen cursisten zich niet zo goed voorstellen waaraan ze zich
kunnen verwachten. Tegenover deze onzekerheid stellen sommige cursisten
zich eerder afwachtend op, anderen geven aan vooral met veel vragen
te zitten en zich eerder zenuwachtig of angstig te voelen.<br>
<br>
Cursisten drukken de hoop uit dat het basisjaar hen de kans zal bieden
om al de miserie die ze hebben meegemaakt toch een positieve betekenis
te geven. Ze verwachten dat de opleiding hun leven een positieve
wending
kan geven en dat het basisjaar hen de kans kan bieden veel kennis
te puren uit hun levenservaring. Andere cursisten hebben vooral de
verwachting dat het basisjaar hen de ruimte zal bieden om te kunnen
leren en groeien.<br>
<br>
Cursisten bevestigen dat ze het basisjaar inderdaad als zwaar ervaren,
zoals hen dat vooraf wordt gezegd. Vooral het werken rond de
levensverhalen
en de ermee gepaard gaande emoties maken het niet gemakkelijk. Toch
wordt het basisjaar zeer positief geëvalueerd, en dit omdat men op
verschillende vlakken positieve ervaringen heeft gehad. En voor
sommigen
is dit voor het eerst in hun levensgeschiedenis. Zo wordt gewezen
op:
<ul>
  <li>het feit dat het basisjaar erg bevorderlijk is voor de <em>groei
van het eigenwaardegevoel</em>. Het feit alleen al met het basisjaar te
mogen starten wordt door cursisten meestal reeds als een erg positieve
ervaring gezien; </li>
  <li>het feit dat ze een beter inzicht verwerven in de eigen
geschiedenis
en in de armoede-ervaringen van anderen, en een verwerkingsproces
kunnen aanvatten. Hoewel dit een erg emotioneel proces is, geeft het
toch ook <em>opluchting, veiligheid en kracht</em>; </li>
  <li>het feit dat men zich <em>erkend, gerespecteerd en gewaardeerd</em>
voelt als een waardevol individu naar wie wordt geluisterd. In het
basisjaar wordt daarom onder meer ook bijzondere aandacht besteed
aan het vieren van cursisten, bijvoorbeeld naar aanleiding van hun
verjaardag; </li>
  <li>het feit dat de feedback en de leerpunten die worden gegeven
vertrekken
vanuit een positieve benadering. Voor de groei en het leerproces van
cursisten is het heel belangrijk dat er veel aandacht uitgaat naar <em>positieve
waardering</em>. Toch wordt het soms na verloop van
tijd
duidelijk dat een dergelijke positieve waardering bij een bepaalde
cursist niet tot gevolg heeft dat leren en groeien opnieuw mogelijk
gemaakt worden. Zo iemand valt op doordat hij een oud patroon niet
kan los laten, zoals bijvoorbeeld een patroon van kwaadheid of een
patroon van het arme kind. Hij kan ook opvallen door op een andere
wijze veel aandacht te blijven opeisen; </li>
  <li>het feit dat men <em>bondgenoten</em> vindt en inziet niet
alleen te
staan in het ervaren van onrecht. Van medecursisten krijgen cursisten
heel veel erkenning voor hun waarde als persoon, voor hun moed en
hun kracht. Het kunnen delen van een aantal zaken uit zijn
levensgeschiedenis
met medecursisten heeft onder meer een ontschuldigend effect. Cursisten
herkennen aspecten uit de eigen miserie in de verhalen van
medecursisten.
Hierdoor wordt de eigen miserie niet meer zo vreemd en uniek. Deze
herkenning werkt ontschuldigend: ``blijkbaar is het toch niet allemaal
mijn eigen schuld'', en hierdoor kan heel veel spanning wegtrekken
uit het verhaal waarmee ze zitten; </li>
  <li>het feit dat cursisten <em>mondiger</em> worden, hetgeen zich op
heel
diverse manieren kan uiten. Onder meer kan dit zichtbaar worden in
het feit dat cursisten zich, aanvankelijk heel schoorvoetend, <em>durven
wagen aan nieuwe dingen</em>. Dit kan bijvoorbeeld zijn het openbaar
vervoer
nemen om in de grootstad naar de opleiding te komen. Waar gebruik
maken van het openbaar vervoer aanvankelijk als iets moeilijks en
complex wordt ervaren, een taak die alle beschikbare krachten vergt,
kan dit later routine worden, waardoor energie vrijkomt om weer een
nieuwe uitdaging aan te gaan; </li>
  <li>het feit dat cursisten sterker worden in <em>kunnen geven en
kunnen
ontvangen</em>. Door vanuit respect en veiligheid op een dergelijke
intense
manier, zoals in het basisjaar, in groep te werken worden de cursisten
mondiger in het kunnen ontvangen en kunnen teruggeven; </li>
  <li>het feit dat cursisten vaardiger worden in het brengen van een
verhaal
op een gestructureerde manier. Dit wordt niet enkel zichtbaar in de
mondelinge communicatie. Ook in de geschriften van cursisten merkt
men een <em>toenemende vaardigheid tot structureren</em>; </li>
  <li>het feit dat het basisjaar ook <em>voelbare effecten</em> heeft <em>buiten
de opleiding</em> zelf, in die zin dat men ook daarbuiten bewust bezig
is met de verworven inzichten. Cursisten halen uit de opleiding heel
wat elementen, die ze ook als bruikbaar ervaren in hun eigen leven
en in hun omgang met de kinderen. </li>
</ul>
Deze tastbare gunstige effecten hebben in belangrijke mate te maken
met het verwerkingsproces dat in het basisjaar centraal staat. Dit
verwerkingsproces is een cyclisch gebeuren, dat bestaat uit diverse
stappen, en waardoor aanvankelijk rauwe pijn stilaan meer in de
richting
van verwerkte pijn kan evolueren. Rauwe pijn is dominant en heeft
een overweldigende impact. Verwerkte pijn daarentegen is minder
invasief.
In het verwerkingsproces kan men volgende stappen onderkennen:<br>
<br>
Een eerste moeilijke stap is het durven kijken naar zijn pijn. Het
is belangrijk dat men daarin doseert, aangezien het durven opbrengen
van de moed om te kijken meteen ook veel angstgevoelens oproept. Die
angst heeft te maken met het feit dat je aanvoelt dat je helemaal
niet weet wat er je bij dit kijken allemaal zal overkomen.<br>
<br>
Na het durven kijken komt de stap van het in communicatie brengen
van feiten en gevoelens. In het beste geval kan deze communicatie
een dialoog zijn, wat impliceert dat men erkenning kan voelen voor
zijn verhaal.<br>
<br>
Nadien volgt een fase van rouw en tenslotte het geven van betekenis,
waardoor de pijn een plaats kan krijgen.<br>
<br>
Aangezien het noodzakelijk is om dit verwerkingsproces gedoseerd te
laten verlopen, kan men de hierboven beschreven fasen als een cyclisch
proces bekijken, dat in de loop van de opleiding meermaals wordt
doorlopen.
Naarmate deze cyclus vaker wordt doorlopen, vordert de cursist in
zijn verwerkingsproces. Het cyclisch karakter van dit proces maakt
meteen duidelijk dat het verwerken van de eigen levensgeschiedenis
geen definitief einde kent.<br>
<br>
<h4><a name="htoc279">11.7.1.2</a>&nbsp;&nbsp;<a
 name="persoonlijke-groei"></a>Persoonlijke groei</h4>
Ondanks de relatief korte duur van een basisjaar, stellen
procesbegeleiders
en de omgeving van cursisten vaak vast dat deze laatsten onder invloed
van het basisjaar een belangrijke persoonlijke groei doormaken. Wat
de doorslaggevende factoren zijn voor het feit dat cursisten dergelijke
grote sprongen maken is nog niet helemaal duidelijk. De persoonlijke
groei van cursisten uit zich in <em>zichtbare veranderingen</em> op
diverse vlakken, zoals:
<ul>
  <li>een betere communicatie met de kinderen; </li>
  <li>zich vragen beginnen stellen bij het gedrag van de kinderen; </li>
  <li>een betere communicatie met de partner; </li>
  <li>durven spreken over hun verleden en het feit dat dit zich in de
armoede
situeert; </li>
  <li>durven praten in groep; </li>
  <li>contact zoeken met de school van de kinderen; </li>
  <li>rustiger kunnen luisteren naar anderen; </li>
  <li>durven opkomen voor wat ze <em>zelf</em> wensen; </li>
  <li>minder faalangst hebben; </li>
  <li>rustiger reageren op situaties die hen voordien agressief
maakten. </li>
</ul>
Groei en verandering kunnen door de cursisten als positief worden
ervaren, maar desondanks kan het hen tegelijk onzekerder maken, omdat
ze oude vertrouwde patronen inruilen voor nieuwe, die veel minder
vertrouwd zijn. Dit maakt dat nieuwe verworvenheden in de aanvang
onzeker blijven en slechts na lange tijd een stabieler karakter gaan
aannemen.<br>
<br>
<h4><a name="htoc280">11.7.1.3</a>&nbsp;&nbsp;Een bevrijdende opleiding</h4>
Omdat het basisjaar op zo'n korte tijd zo'n ingrijpende effecten
genereert
inzake verwerking en groei, heeft men het wel eens over het
therapeutische
effect van het basisjaar. Toch verschilt het basisjaar van een
therapeutische
groepssessie omdat het <em>inzichtelijk leren van cursisten in functie
van de te behalen eindtermen centraal</em> blijft staan. Wanneer een
procesbegeleider
bij een bepaald item uit een levensverhaal meer verduidelijking vraagt,
zal hij dit doen in functie van het stimuleren bij de betrokken cursist
van een beter inzicht in de eigen armoede-ervaring. De betrokken
cursist
en zijn leerproces in verband met zijn levensverhaal staan op dat
moment immers centraal. Toch kan een neveneffect van een dergelijke
vraagstelling ook zijn dat ze andere cursisten kansen biedt tot het
verbreden van hun kennis over armoede, hetgeen ook tot de
doelstellingen
van het vak levensverhalen behoort. Het aspect verruimen van de eigen
armoede-ervaring is overigens een van de prominente doelstellingen
gedurende de hele duur van de opleiding tot ervaringsdeskundige.<br>
<br>
Misschien draagt net het feit dat het basisjaar niet wordt voorgesteld
als een therapie, bij tot het merkwaardig grote effect dat ze
genereert.
Een therapie is namelijk nodig wanneer er sprake is van een probleem
inzake de geestelijke gezondheid van de betrokkene, dus wanneer de
betrokkene met een psychisch probleem kampt. Nu krijgen personen die
in de armoede leven vaak de boodschap dat ze zelf mee schuld hebben
aan het blijven voortduren van hun problematische armoedesituatie.
Het voortduren van armoede is dan met andere woorden niet te wijten
aan een maatschappelijk onrecht, maar aan het feit dat er met de arme
zelf iets mis zit. Althans, dat is dan de onderliggende boodschap
die aan personen die in armoede leven wordt meegegeven. Het concept
therapie kan dit soort boodschap bekrachtigen, aangezien het
therapieconcept
het probleem in de eerste plaats ook bij de betrokkene zelf situeert.<br>
<br>
Op dit gebied is het concept opleiding in elk geval veel neutraler.
Het biedt personen die in armoede leven de kans om kennis, inzichten
en vaardigheden te verwerven teneinde die, zoals De Link expliciet
stelt, in te zetten in de strijd tegen het groot maatschappelijk
onrecht
dat armoede in feite is. Hierdoor zijn de cursisten die naar de
opleiding
komen heel gemotiveerd, omdat ze die opleiding ook zien als een
instrument
om hun ding te kunnen doen, namelijk meewerken aan de strijd tegen
de armoede.
<blockquote>``Nu zit ik al iets verder in de opleiding en begint het er
op
te lijken dat mijn droom zal uitkomen. Iets doen met mijn verleden,
van daaruit iets opbouwen en erkenning krijgen. Niet beschaamd zijn
over mijn achtergrond, maar fier zijn dat ik zo ver ben gekomen. Andere
mensen niet beschouwen als dossier nummer zoveel, maar hen kunnen
begrijpen vanuit mijn gevoel, niet vanuit medelijden. Geen dingen
van hen overnemen en hen niet veroordelen, maar hen hetzelfde respect
en dezelfde waardering geven, zoals andere mensen die genieten.''
</blockquote>
In de praktijk van het basisjaar blijft het voor de procesbegeleiders
een permanente opdracht om met de spanning tussen hulpverlening en
opleiding om te gaan. Vooral de hulpverleningskant wordt onder spanning
gezet door het feit dat levensverhalen zo centraal staan en het
basisjaar
zich onder meer tot doel stelt bij de cursist de nodige ruimte te
creëren om leren mogelijk te maken. Voor sommige cursisten volstaat
de ruimte die de opleiding hier kan bieden niet, en blijven er
elementen
uit het verleden in de weg zitten. Voor een aantal onder hen kan het
een zinvolle aanvulling zijn om parallel aan het basisjaar bij een
therapeut in begeleiding te gaan voor specifieke ervaringen uit het
verleden. Naar de cursist toe kan dit enkel als een aanbod geformuleerd
worden. De cursist moet vrij blijven om er al of niet op in te gaan.
De motivatie van de cursist om op het aanbod in te gaan kan erg groot
zijn, als de cursist erin gelooft dat hij daardoor misschien doorheen
zijn blokkade zal kunnen geraken.<br>
<br>
Maar ook voor cursisten die niet echt een behoefte hebben aan een
therapeutische ondersteuning parallel aan de opleiding, kan het een
grote steun betekenen, indien ze kunnen beschikken over een netwerk
of een achterban waarop ze in moeilijke momenten kunnen terugvallen
en die hen dan een vorm van emotionele ondersteuning kunnen bieden.
De kans dat zich een dergelijke behoefte aan steun manifesteert bij
een cursist is het grootst na een opleidingsdag.<br>
<br>
<h3><a name="htoc281">11.7.2</a>&nbsp;&nbsp;Voor de gezinnen van
cursisten</h3>
De cursist wordt tijdens het basisjaar geconfronteerd met zware
emotionele
momenten, maar ook met een individueel groeiproces. Dit brengt bij
de cursist aanzienlijke veranderingen teweeg. En hoewel de opleiding
tot ervaringsdeskundige een professionele opleiding is, hebben deze
veranderingen ongetwijfeld ook hun gevolgen op de thuissituatie van
de cursist. Onder meer zijn het feit dat de opleiding zo intens ingaat
op de levensgeschiedenis van de cursisten en het feit dat
ervaringskennis
het belangrijkste werkinstrument is van de ervaringsdeskundige, hieraan
niet vreemd. Maar niet enkel gedurende de opleiding, ook wanneer de
ervaringsdeskundige in het werkveld staat, blijft de relatie tussen
privé- en beroepsleven er anders uitzien dan dit voor veel andere
beroepen het geval is.<br>
<br>
Daarom was De Link bij de start van het project ervan overtuigd dat
het van groot belang is om het ganse gezin te betrekken bij het
basisjaar
en om een aanbod uit te werken dat de omgeving van de cursisten kan
ondersteunen bij het begrijpen van en het omgaan met de veranderende
situatie. Men dacht eraan om dit vooral via informele activiteiten
te realiseren.<br>
<br>
Vanuit dit vertrekpunt werd bij de start van de allereerste opleiding
een receptie georganiseerd voor de eerste cursisten en hun gezinnen.
Ter gelegenheid hiervan bedankte de algemeen coördinator ook alle
gezinnen voor hun moed en deelde hen mee dat:
<ul>
  <li>hun steun aan de cursist bij moeilijke momenten onontbeerlijk zou
zijn; </li>
  <li>de opleiding een verandering bij de cursist zou teweeg brengen,
die
dus ook binnen het gezin merkbaar zou zijn. </li>
</ul>
Het inzicht dat het verwerven van ervaringsdeskundigheid bij de
betrokkene
een verandering teweeg brengt was afkomstig uit ervaringen van het
actie-onderzoekscentrum De Cirkel. Via een langdurig proces van
persoonlijk
diepteonderzoek en diepteanalyse van de eigen levensgeschiedenis werden
binnen De Cirkel enkele -de allereerste!- ervaringsdeskundigen gevormd.
Zo had men gemerkt dat een dergelijk ingrijpend vormingsproces ook
zijn weerslag heeft op de thuissituatie.<br>
<br>
Omdat armoede pijnlijke kwetsuren maakt, omdat armoede niet de schuld
is van diegene die in armoede moet leven maar een structureel probleem,
en omdat het zich vormen tot ervaringsdeskundige van diezelfde arme
nog maar eens een zware inspanning vraagt en een extra belasting legt
op diens omgeving, om al die redenen was De Cirkel ervan overtuigd
dat tegenover zoveel inspanningen van de arme en zijn directe omgeving,
er minstens ook een inspanning moest staan vanwege de samenleving.
En gezien de context van De Cirkel, waar men ervoor gekozen had om
onderzoek te voeren vertrekkend vanuit de dagelijkse praktijk van
hulpverlening aan gezinnen in armoede, was het vrij logisch dat de
inspanning vanuit de kant van de samenleving naar de omgeving van
de eerste ervaringsdeskundigen in opleiding werd vertaald in
de vorm van een ondersteuningsaanbod. Een dergelijk aanbod sloot aan
bij de competentie van De Cirkel op het vlak van hulpverlening en
het sloot ook perfect aan bij het feit dat het slechts enkele
ervaringsdeskundigen
in opleiding had, en het dus slechts enkele gezinnen betrof.<br>
<br>
Omwille van die voorgeschiedenis was men aanvankelijk ook in De Link
de overtuiging toegedaan dat het belangrijk was om het ganse gezin
te betrekken bij de opleiding en om een aanbod uit te werken ter
ondersteuning
van de omgeving van de cursisten. Hoewel dit idee gedurende de hele
opleidingsperiode van de eerste cursistengroepen werd meegenomen,
werd er uiteindelijk in dit verband nooit iets concreets gerealiseerd.<br>
<br>
Na verloop van tijd was het immers duidelijker geworden dat een
opleidingsinitiatief,
wat zich noodzakelijkerwijs in een onderwijscontext situeert, niet
over de nodige middelen kan beschikken om een vorm van begeleiding
voor de gezinnen van cursisten waar te maken. De omkadering waarover
men kan beschikken is afgestemd op het geven van een opleiding aan
groepen cursisten, en is helemaal niet afgestemd op, en totaal
ontoereikend
voor het realiseren van een ondersteuning ten behoeve van de gezinnen
van de cursisten. Daarenboven kan de vraag gesteld worden of dit wel
wenselijk is. Eigenlijk is het bij een opleiding helemaal niet
vanzelfsprekend
dat daarin ook de persoonlijke levenssfeer van de cursist betrokken
wordt en kan men dus van onderwijsvoorzieningen misschien wel eerder
verwachten dat ze zich net niet gaan bemoeien met de privésfeer van
de cursisten, zodat cursisten het recht behouden de eigen privacy
te bewaren.<br>
<br>
Wat een opleiding tot ervaringsdeskundige wel kan doen in het geval
men de omgeving van de cursist toch niet zomaar in de kou wil laten
staan, is om geregeld aandacht te besteden in de lessen, en dit reeds
van bij het begin van het basisjaar, aan het feit dat de opleiding
effecten kan hebben, die ook voor de gezinsleden van de cursist
zichtbaar
kunnen zijn. Ook cursisten zelf hebben hiervan meestal geen idee.
De opleiding kan expliciet aandacht besteden aan de diverse mogelijke
effecten en aan mogelijke manieren om hiermee om te gaan. Men kan
de cursisten ook geregeld de ruimte bieden om hierover met elkaar
concrete ervaringen uit te wisselen, bijvoorbeeld in het kader van
het vak communicatie.<br>
<br>
De opleiding kan ook een aantal keer voorzien in een collectief
informatiemoment
voor de partners en andere gezinsleden van de cursist, een vorm van
gezinscontact, om in algemene termen uitleg te geven over de inhoud
van de opleiding. Dit kan bijvoorbeeld gebeuren in de vorm van een
kerstfeestje of een ander feestelijk moment of gewoon door hen enkele
malen per jaar een dag uit te nodigen naar de opleidingslokatie om
hen grondig te informeren over wat de opleiding precies inhoudt en
hoe dat ook zichtbaar kan zijn buiten de opleiding zelf.<br>
<br>
De opleiding kan er dus wel voor zorgen dat er over dit thema meer
informatie beschikbaar komt voor de gezinnen via de cursist en via
informatiemomenten.<br>
<br>
Wanneer er zich in dit verband echt een behoefte aan ondersteuning
manifesteert, dan kan men de cursist tijdens een individueel gesprek
wijzen op de mogelijkheid om deze ondersteuning te zoeken bij een
begeleidingsdienst.<br>
<br>
<h3><a name="htoc282">11.7.3</a>&nbsp;&nbsp;In functie van
ervaringsdeskundigheid</h3>
In het licht van het concept ervaringsdeskundigheid is het basisjaar
bijzonder betekenisvol. Bij een analyse van deze betekenis kan heel
gemakkelijk aangeknoopt worden bij de drie hoofddoelstellingen van
het basisjaar, met name:
<dl compact="compact">
  <dt><b>verwerken:</b></dt>
  <dd>de levensgeschiedenis plakt mensen in armoede vaak nog
zodanig op de huid dat het hen belet nieuwe informatie in zich op
te nemen. Het werken met de levensverhalen kan hier voor de nodige
ruimte zorgen. Het basisjaar is met andere woorden <em>betekenisvol
in functie van de verdere opleiding</em>. </dd>
  <dt><b>verruimen:</b></dt>
  <dd>levensgeschiedenissen vormen het werkinstrument van de
ervaringsdeskundige. Daarom is het belangrijk dat ervaringsdeskundigen
de eigen levenservaring verruimen met de ervaringen van andere personen
die in armoede leven. Het basisjaar is met andere woorden <em>betekenisvol
in functie van de ervaringsdeskundigheid in het werkveld.</em> </dd>
  <dt><b>ontschuldigen:</b></dt>
  <dd>armoede is geen individueel schuldgegeven. Door te
ontschuldigen geeft het basisjaar de cursisten een instrument in handen
om zelf te kunnen werken aan het veranderen van de eigen situatie.
Het basisjaar is met andere woorden <em>betekenisvol in functie
van de ervaringsdeskundige als actieve burger</em>. </dd>
</dl>
<h4><a name="htoc283">11.7.3.1</a>&nbsp;&nbsp;Met het oog op de
opvolgingsjaren</h4>
Het verwerken van de eigen levensgeschiedenis en het geven van een
plaats aan ingrijpende ervaringen daaruit, is noodzakelijk omdat anders
de emoties en de pijn van de uitsluiting de mensen zo dicht op hun
vel zitten, dat ze niet echt in staat zijn informatie op te pikken.
Zonder dit zou de opleiding weinig of geen kans van slagen hebben.
Misschien is dit ``plakken van de zeer'', dit verstikkende van
de kwetsuren uit het verleden, wel een reden waarom het binnen de
hulpverlening zo moeilijk is de mensen te bereiken en waarom
hulpverlening
aan kansarmen zo vaak mislukt. Er zit zoveel pijn, kwaadheid, verdriet
in die muur tussen de arme en de buitenwereld dat hij onbereikbaar
wordt, ook voor de maatschappelijk werker die hem wil helpen. In het
basisjaar wordt er geraakt aan de kern van armoede: <em>de gekwetste
binnenkant</em>. Hierdoor krijgt men de kans om de pijn te laten zien,
die gepaard gaat met armoede. Dit kan ruimte geven om een begin te
kunnen maken met het losweken van gedragspatronen die zich onder
invloed
van de pijn hebben vastgezet. Het kan ook ruimte maken voor het op
gang brengen van een proces van ontschuldiging. Daarom heeft het
basisjaar
op zich al zoveel effect. Daarom, maar ook omdat het basisjaar, net
als de rest van de opleiding overigens, in <em>tandem</em> gegeven
wordt.
De aanwezigheid van een ervaringsdeskundige naast een opgeleide
deskundige
geeft vertrouwen aan de cursisten. Bovendien kunnen ze hun verhaal
doen aan iemand van wie blijkt dat die armoede van binnenuit kent.
De ervaringsdeskundige duidt veel, zowel ten aanzien van de cursisten
als ten aanzien van de collega-begeleider.<br>
<br>
De gekwetste binnenkant van een persoon, die een leven in armoede
heeft moeten leiden, bevat niet enkel pijn, verdriet en kwaadheid.
Voor een belangrijk deel gaat het ook om niet geloven in het eigen
kunnen, niet mogen geloven in het eigen kunnen, niet het recht hebben
een gerespecteerd persoon te zijn. Dit illustreert dat armoede
bestendigd
wordt door socio-dynamische en psycho-dynamische krachten en processen.
Het doorbreken ervan is een belangrijke stap in de richting van opnieuw
kunnen leren. Daarom wordt in het basisjaar, en nadien ook in de
opvolgingsjaren
van de opleiding, zeer veel aandacht besteed aan het leren onderkennen
en begrijpen van dit soort dynamieken, waarbij men zich heel sterk
concentreert op de levensgeschiedenissen van de cursisten zelf. De
effecten ervan zijn tweeledig. Enerzijds maakt het feit dat cursisten
inzicht krijgen in de dynamiek van armoede de weg vrij voor nieuwe
leerkansen en voor persoonlijke groei. Anderzijds bouwen cursisten
op die manier een grondige kennis over armoede op, hetgeen erg
betekenisvol
is in functie van hun latere taak als ervaringsdeskundige in het
werkveld.<br>
<br>
<h4><a name="htoc284">11.7.3.2</a>&nbsp;&nbsp;Met het oog op de
functieuitoefening in het werkveld</h4>
Het <em>werkinstrument</em> van ervaringsdeskundigen wordt in eerste
instantie gevormd door hun <em>eigen geschiedenis</em>. Het is dan ook
belangrijk dat cursisten hun eigen ervaringen kunnen plaatsen en voor
een deel verwerken. Om hieraan tegemoet te komen, begint de opleiding
met een basisjaar waarin cursisten hun verhaal uitwisselen en delen.
Door dit te vertellen in de groep zijn ze in staat meer afstand te
nemen van de pijn van hun eigen geschiedenis. Er gebeurt een stuk
verwerking dat de mensen helpt loskomen van hun eigen gevoelens van
schuld en schaamte. Dit is uiteraard vooral goed voor de cursisten
zelf maar het is ook nodig opdat deze mensen met hun eigen ervaring
zouden kunnen werken. Het is belangrijk naar dit verleden te kijken
omdat dat het basismateriaal is van de ervaringsdeskundige.<br>
<br>
Een kort citaat uit de publicatie van het HIVA over hun onderzoek
naar meerwaarde en methodiekontwikkeling van ervaringsdeskundigen
illustreert treffend de noodzaak van een opleiding, waarin gewerkt
wordt aan het verwerken en plaatsen van de eigen levensgeschiedenis.
Het betreft twee korte passussen uit een gesprek met iemand die een
functie van ervaringsdeskundige uitoefende, maar nog niet de
gelegenheid
had gehad om hiervoor een opleiding te volgen [<a
 href="handboek-ed033.html#Reg99">Van
Regenmortel e.a. 1999</a><cite>, p. 126-127</cite>]:
<blockquote>``Ik heb dat heel sterk ervaren, ik had veertien dagen geen
contact,
ik was thuis, ik had geen contact met de doelgroep. Ik had niet direct
terug contact met de kansarmoede, wat een stuk gemakkelijker is voor
mezelf, persoonlijk, om positief te zijn, om positief ingesteld te
zijn, want je komt dan terug en onmiddellijk wordt je terug
geconfronteerd,
waardoor je telkens terugkomt bij dat stuk verleden, dat er zit en
dat toch niet weg slijt. Daarmee omgaan, daar zit ik mee. Daar zal
ik een oplossing moeten voor zoeken, anders kan ik dat hier niet
volhouden.
Dan ga ik moeten kiezen voor mezelf, anders ga ik er ook onderdoor.''<br>
  <br>
(.....)<br>
  <br>
``Ja, ik heb zelf voor ik hier begon te werken, twee jaar lang
gewerkt aan het loslaten van mijn ervaringen. Ik ben dan hier beginnen
te werken en dat komt allemaal terug naar boven, dus je moet toch
terug werken aan dat loslaten en als ik dat niet naar iemand kan
koppelen,
dan verzuip ik gewoon.<br>
  <br>
In die zin, denk ik, dat het ook nodig is dat er een soort opleiding
komt waarin dat mensen ook een stukje iets voor zichzelf krijgen.''
</blockquote>
Het verwerken van de eigen levensgeschiedenis en het geven van een
plaats aan ingrijpende ervaringen daaruit is dus noodzakelijk om jezelf
in je functie van ervaringsdeskundige overeind te kunnen houden, zoals
het citaat hierboven duidelijk aangeeft.<br>
<br>
Gedurende het basisjaar vertellen cursisten niet alleen hun eigen
verhaal, ze luisteren ook naar elkaars verhalen. Hierdoor komt er
een heel proces op gang waarin hun kijk op armoede verruimd wordt.
Het wordt duidelijk dat ze niet alleen zitten met die problemen, maar
dat er nog veel mensen zijn die zeer gelijksoortige dingen meegemaakt
hebben. Maar ook komt naar voor dat sommige mensen heel andere dingen
meegemaakt hebben. Armoede heeft echt wel veel gezichten. De cursisten
leren via het basisjaar heel veel andere armoede-ervaringen kennen.<br>
<br>
<h4><a name="htoc285">11.7.3.3</a>&nbsp;&nbsp;Met het oog op actief
burgerschap</h4>
Door het beluisteren van elkaars verhalen geraken de cursisten er
van doordrongen dat zij samen met andere armen gevat zijn in een
systeem
waar ze eerder slachtoffer van zijn dan dat ze er schuld aan hebben.
De gevolgen van uitsluiting zijn zo alomvattend dat al die mensen
die op zoveel verschillende manieren geprobeerd hebben om uit de
armoede
te geraken daar niet in gelukt zijn. Dit punt van <em>ontschuldigen
van zichzelf en de anderen</em> is overigens een belangrijke basis die
cursisten mee moeten krijgen om als ervaringsdeskundige aan de slag
te kunnen. De wetenschap dat ze slechts een klein of helemaal geen
aandeel hebben in het feit dat ze in een armoedesituatie zitten, geeft
cursisten zelfvertrouwen. Ze zijn niet mislukt in hun pogingen om
hun situatie te verbeteren, want de overmacht was te groot. Het proces
dat hierdoor in gang gezet wordt reikt dieper dan het krijgen van
vertrouwen in de eigen kracht. Het is het ontdekken van de eigen
kracht,
het ontdekken van de eigen positieve eigenschappen.<br>
<br>
Een laatste gevolg van het delen en beluisteren van elkaars
levensverhaal
is dat de cursisten leren van en aan mekaar. Ze reiken elkaar manieren
aan om met bepaalde problemen om te gaan. Dit brengt ons trouwens
bij een onbedoeld maar zeer geslaagd neveneffect van het basisjaar
en van de hele opleiding. We merken dat de cursisten in hun eigen
leven zaken anders gaan aanpakken en organiseren. Ouders beginnen
bijvoorbeeld meer en anders met hun kinderen te communiceren. En
cursisten
drukken zich gaandeweg vlotter uit, en worden assertiever en
zelfzekerder.<br>
<br>
<h3><a name="htoc286">11.7.4</a>&nbsp;&nbsp;In het licht van empowerment</h3>
Eerder, meer bepaald in <a href="handboek-ed004.html#empowerment">paragraaf
3.5.8.3</a>,
haalden we reeds aan dat de methodiek van het werken met
ervaringsdeskundigen
gekaderd wordt in de empowermentgedachte, waarvan Paolo Freire vaak
als de grondlegger wordt beschouwd. Freire bouwde een grondige kennis
op van de armoedeproblematiek tijdens zijn alfabetiseringswerkzaamheden
in Latijns Amerika in het begin van de jaren zestig van de vorige
eeuw.<br>
<br>
Alfabetisering was voor Freire een <em>politieke</em> daad. Lezen en
schrijven waren in zijn ogen instrumenten waardoor personen die in
armoede leven een stem kunnen krijgen en hun behoeften en aspiraties
ook in de politiek kunnen laten meetellen. Lezen en schrijven zag
hij ook als instrumenten voor deze mensen om te kunnen ontkomen aan
hun dagelijks lot van armoede, onderdrukking en vernedering. Omdat
de uitsluiting alle facetten van hun leven op een overweldigende manier
beheerst en de pijn van de uitsluiting hen in hun diepste gevoel raakt,
vinden deze mensen niet meer de kracht om ook nog openlijk het
fundamentele
onrecht dat hen wordt aangedaan aan de kaak te stellen. In die
betekenis
sprak Freire op een heel respectvolle manier van een <em>cultuur
van het zwijgen</em>. Maar door de samenleving worden deze mensen met
de vinger nagewezen omwille van hun ruwe omgangsvormen en omdat men
vindt dat ze omwille van impulsiviteit, agressie, drankmisbruik en
andere vormen van zogenaamd problematisch gedrag vaak zelf mee schuld
hebben aan de miserabele situatie, waarin ze leven.<br>
<br>
In tegenstelling tot de meeste andere alfabetiseringsprogramma's
weigerde
Freire de vaardigheden van lezen en schrijven aan volwassenen aan
te leren aan de hand van de leesboekjes die bedoeld waren voor de
kinderen op de lagere school. De resultaten van een dergelijke
mechanische
dril en het werken met voor volwassenen wereldvreemde leesinhouden
waren trouwens over het algemeen zeer mager. In tegenstelling hiermee
maakte Freire gebruik van de <em>dialogische</em> methode en van <em>contextgebonden</em>
inhouden.<br>
<br>
In die zin vertoont het basisjaar heel wat methodische gelijkenissen
met de aanpak die door Freire in het kader van de toenmalige
alfabetiseringscampagne
werd ontwikkeld:
<ul>
  <li>Freire luisterde naar de verhalen van de mensen, en deze verhalen
waren het aanknopingspunt voor het aanleren van de vaardigheden van
lezen en schrijven. In het basisjaar luisteren cursisten naar elkaars
verhalen, en dit vormt het aanknopingspunt voor het ontwikkelen van
een verruimde ervaringskennis over armoede. In beide gevallen is de
leerstof afkomstig uit de eigen ervaring. </li>
  <li>Freire interesseerde zich niet enkel voor de verhalen van de
cursisten
omdat ze moesten dienen om de vaardigheden van lezen en schrijven
aan te leren. Hij interesseerde er zich ook voor omdat de analyse
van deze verhalen inzicht kon geven in de processen en dynamieken
van onderdrukking. Lezen en schrijven zag hij als instrumenten die
dit bewustwordingsproces moesten ondersteunen. In het basisjaar zijn
de levensverhalen van de cursisten niet enkel van belang om een
verruimde
kennis over armoede te ontwikkelen, ze maken ook de dagelijkse
processen
zichtbaar waardoor ook nu nog steeds armoede wordt gecontinueerd en
gereproduceerd. Het kunnen duiden van deze processen maakt de bijdrage
van ervaringsdeskundigen aan de armoedebestrijding zo waardevol. </li>
  <li>Freire stelde zich niet op als degene die weet en die zijn kennis
wil overdragen op diegenen die niet weten. Nochtans komt een dergelijke
houding veel voor bij vormingsprocessen. Freire heeft er ook een naam
aan gegeven. Hij noemde dat de depositaire houding of ook wel de
methode
van het bankwezen. Freire stond daarentegen een dialogische methode
voor. Hij gaat ervan uit dat mensen met elkaar kennis uitwisselen,
zelfs wanneer het gaat om zo iets als leren lezen en schrijven. Als
leraar beheerste hij wel de techniek van lezen en schrijven, maar
om die op een goede manier te kunnen aanleren moest hij wel bij zijn
leerlingen te rade gaan om van hen te leren hoe zij aankeken tegen
de dagelijkse problemen, waarvoor ze zich geplaatst zagen. Ook het
basisjaar is heel uitgesproken doordrongen van de dialogische methode.
Cursisten leren in het basisjaar van elkaar armoede te begrijpen.
Ook de tandemwerking tussen opgeleide deskundige en ervaringsdeskundige
in het basisjaar is een schoolvoorbeeld van dialogische methodiek.
Van cursisten wordt daarenboven verwacht dat ze ook later in het
werkveld
deze dialogische methode zullen blijven hanteren. </li>
  <li>De vaardigheden van lezen en schrijven moesten volgens Freire
duidelijk
gezien worden als instrumenten in de strijd van personen die in armoede
leven tegen onrechtvaardigheid en sociale uitsluiting. Ook voor de
cursisten in het basisjaar is het onrecht dat armoede is, een
belangrijk
motief om de energie te kunnen blijven opbrengen om doorheen de pijn
te gaan van het vertellen van de eigen armoede-ervaringen en het
beluisteren
van de ervaringen van collega-cursisten. </li>
  <li>De vaardigheden van lezen en schrijven moesten volgens Freire de
betrokkenen
niet enkel meer kansen geven op de arbeidsmarkt, ze moesten hen tevens
in staat stellen om meer greep te krijgen op de eigen dagelijkse
levenscondities.
Ook cursisten in het basisjaar ervaren dat ze op een aantal vlakken
meer vat krijgen op het eigen leven. De eigen groei wordt voor een
aantal onder hen na verloop van tijd zelfs een bijkomend argument
voor het verder zetten van de opleiding. </li>
</ul>
<h3><a name="htoc287">11.7.5</a>&nbsp;&nbsp;Verbonden met de volgende
opleidingsjaren</h3>
Dit hele proces dat in gang gezet wordt en zeer intensief is tijdens
het basisjaar, loopt ook door in de drie opleidingsjaren die volgen.
De cursisten krijgen dan wel een programma met lesvakken aangeboden,
maar de inhoud ervan is <em>gefocust op de armoedeproblematiek</em>
en richt zich op de <em>geschiedenis van de cursisten zelf</em>. De
cursisten leren hierdoor ook hun eigen ervaringen van vroeger en
vandaag
kaderen in de context die in de vakken aangereikt wordt. Hierdoor
zal ook de hele opleiding ertoe bijdragen dat de ervaringsdeskundigen
hun levenservaring op een professionele wijze kunnen aanwenden. We
merken hier overigens een evolutie in de loop van de opleiding.
Aanvankelijk
vertrekt alles zeer fel vanuit de emoties van de mensen. In latere
semesters zien we meer en meer dat de cursisten inzichtelijker en
abstracter gaan denken en werken.<br>
<br>
<hr>
<a href="handboek-ed011.html"><img src="previous_motif.gif"
 alt="Previous"> Vorige</a> <a href="index.html"><img
 src="contents_motif.gif" alt="Up"> Titelpagina</a> <a
 href="handboek-ed013.html"><img src="next_motif.gif" alt="Next"> Volgende</a>

<!-- Start of StatCounter Code -->
<script type="text/javascript" src="../../../../statcounter/statcounter_vars.js">
</script>
<script type="text/javascript" src="http://www.statcounter.com/counter/counter.js">
</script>
<!-- End of StatCounter Code -->


</body>
</html>
