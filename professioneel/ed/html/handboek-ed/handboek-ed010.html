<!DOCTYPE HTML PUBLIC "-//W3C//DTD HTML 4.0 Transitional//EN" "http://www.w3.org/TR/REC-html40/loose.dtd">
<html>
<head>
  <meta http-equiv="Content-Type"
 content="text/html; charset=ISO-8859-15">
  <meta name="GENERATOR" content="hevea 1.07">
  <title>Hoofdlijnen</title>
</head>
<body style="color: rgb(0, 0, 0); background-color: rgb(255, 204, 153);" alink="#000099" link="#000099" vlink="#990099">
<a href="handboek-ed104.html"><img src="previous_motif.gif"
 alt="Previous"> Vorige</a> <a href="index.html"><img
 src="contents_motif.gif" alt="Up"> Titelpagina</a> <a
 href="handboek-ed011.html"><img src="next_motif.gif" alt="Next"> Volgende</a>
<hr>
<h1><a name="htoc189">Hoofdstuk 9</a>. &nbsp;<a name="hoofdlijnen"></a>Hoofdlijnen</h1>
<ul>
  <li><a href="handboek-ed010.html#toc42">Technische fiche</a> </li>
  <li><a href="handboek-ed010.html#toc43">Beroepsgericht</a> </li>
  <li><a href="handboek-ed010.html#toc44">Onderwijskundige
basisbeginselen</a> </li>
  <li><a href="handboek-ed010.html#toc45">Organisatorische
basisbeginselen</a> </li>
  <li><a href="handboek-ed010.html#toc46">Reglementair kader voor
cursisten</a> </li>
</ul>
<a name="toc42"></a>
<h2><a name="htoc190">9.1</a>&nbsp;&nbsp;Technische fiche</h2>
De opleiding tot ervaringsdeskundige in armoede en sociale uitsluiting
is een opleiding in het <em>volwassenenonderwijs</em>, meer specifiek
binnen het <em>onderwijs voor sociale promotie</em> op het <em>niveau</em>
secundair onderwijs binnen het <em>studiegebied</em> personenzorg, <em>afdeling</em>
ervaringsdeskundige in armoede en sociale uitsluiting. Het is een
hogere secundaire technische leergang (TSO3) met beperkt leerplan.<br>
<br>
De opleiding is een deeltijdse <em>beroepsspecifieke</em> opleiding.
Dit houdt in dat er nog nooit een dergelijke volwaardige voltijdse
opleiding met die finaliteit heeft bestaan.<br>
<br>
De opleiding tot ervaringsdeskundige wordt als een afzonderlijke
opleidingsafdeling
in het volwassenenonderwijs erkend. Dit is niet altijd het geval
geweest.
Ten tijde van de allereerste cursistengroepen bestond de opleiding
tot ervaringsdeskundige in armoede en sociale uitsluiting nog niet
als een afzonderlijke opleiding. Toen was het een specifiek op de
armoedeproblematiek toegespitste opleiding binnen de afdeling jeugd-
en gehandicaptenzorg, die ook hetzelfde opleidingsprogramma aanbood
als de opleiding jeugd- en gehandicaptenzorg.<br>
<br>
Het deeltijds karakter van de opleiding wordt weerspiegeld in de
kwalificatie
die men ermee behaalt. In sommige sectoren is hieraan een lagere
inschaling
gekoppeld dan aan een vergelijkbare opleiding met volledig leerplan.
Wat mogelijkheden tot het volgen van vervolgonderwijs betreft, heeft
men met een opleiding met beperkt leerplan op het niveau hoger
secundair
onderwijs enkel toegang tot deeltijds hoger onderwijs. Wil men toch
een voltijdse opleiding in het hoger onderwijs volgen, dan moet men
de bijkomende modules algemene vorming op het niveau hoger secundair
onderwijs volgen. Dit kan via het tweedekansonderwijs (2 jaar) of
via het volwassenenonderwijs (3 jaar).<br>
<br>
De totale opleiding bestaat uit vier schooljaren, een basisjaar en
drie opvolgingsjaren. In het basisjaar ligt de klemtoon op de
verwerking
van levensverhalen. In de drie opvolgingsjaren wordt de gesuperviseerde
beroepspraktijk systematisch opgebouwd. Elke cursist die na de
opleiding
het diploma wenst te bekomen moet noodzakelijk het volledig pakket
van acht semesters met gunstig gevolg doorlopen. Elke kandidaat-cursist
die aan de opleiding wenst te beginnen wordt aan een selectieprocedure
onderworpen.<br>
<br>
Er werd gekozen voor een geleidelijke opbouw van het programma, omdat
de inhoud van de vakken zwaar is, en zeker ook omdat het gewicht van
de armoedeproblematiek niet te onderschatten valt. Om die redenen
zijn de lesdagen ook korter dan in de meeste andere opleidingen. Een
volle lesdag in de opleiding tot ervaringsdeskundige bestaat uit 6
lesuren. In het eerste jaar hebben de cursisten 12 uren per week les,
wat perfect op twee lesdagen gepland kan worden. In het tweede jaar
wordt 15 uren per week les gegeven. Vanaf het tweede semester van
het tweede opleidingsjaar krijgen cursisten beroepspraktijk. Het
betreft
dan een korte introductie- en kijkstage van 80 uren. In het derde
jaar beslaat de beroepspraktijk 160 uren per semester en in het laatste
jaar loopt dit op tot 200 uren, terwijl ze nog een dag per week les
krijgen.<br>
<br>
Zowel in het eerste semester als in het tweede semester zijn er 19
lesweken. Bij twee opleidingsdagen per week komt dit neer op 38
lesdagen
per semester. Maar dit is een theoretisch getal, want in de praktijk
vallen er steeds twee à drie lesdagen weg ten gevolge van vakantiedagen
en de precieze start en het precieze einde van het schooljaar. In
de praktijk staan dus, bij twee lesdagen per week, 35 à 36 reële
lesdagen
ter beschikking. Per vak moet een volledige lesdag voorzien worden
voor het afnemen van mondelinge examens. Dit is dus 3 tot 5 lesdagen
per semester die aan examens worden besteed. Hierdoor bedraagt het
aantal dagen waarop effectief les gegeven kan worden per semester
30 à 32.<br>
<br>
Hoewel het een deeltijdse opleiding betreft, heeft de ervaring geleerd
dat het combineren van deze opleiding met een deeltijdse baan in het
beroepsleven bijna niet haalbaar is. Wanneer vanaf het tweede
opleidingsjaar
ook beroepspraktijk op het programma staat, blijkt immers dat de
opleiding
in de praktijk van de cursist een beschikbaarheid vraagt van drie
tot vier dagen per week, wat nog moeilijk te combineren valt met de
gelijktijdige uitoefening van een beroep.<br>
<br>
<a name="toc43"></a>
<h2><a name="htoc191">9.2</a>&nbsp;&nbsp;Beroepsgericht</h2>
De opleiding tot ervaringsdeskundige is een beroepsgerichte opleiding.
Dit betekent dat ze uitzicht geeft op een functie op de arbeidsmarkt.
Het succesvol beëindigen ervan geeft de cursisten recht op een
certificaat.
Dit certificaat is een bekwaamheidsbewijs van het technisch secundair
onderwijs van de derde graad met beperkt leerplan. Voor de eerste
cursistengroepen was dit een certificaat <em>Jeugd- en
Gehandicaptenzorg</em>
met een bijkomende vermelding voor ervaringsdeskundige. Nadien werd
dit een eigen certificaat <em>ervaringsdeskundige in armoede en
sociale uitsluiting</em>. Op het waarom van deze twee verschillende
organisatievormen
gaan we zo dadelijk wat dieper in.<br>
<br>
Wat de exacte maatschappelijke waardering van een dergelijk certificaat
moet zijn, staat momenteel nog ter discussie. Is een feitelijke
gelijkstelling
met een A2 diploma Technisch Secundair Onderwijs met voltijds leerplan
aangewezen? In openbare diensten geldt een dergelijke gelijkstelling
niet. Daar vindt men dat het verschil tussen een voltijdse en een
deeltijdse opleiding moet weerspiegeld worden in de verloning. In
veel private organisaties is er daarentegen wel sprake van een
feitelijke
gelijkschakeling. Men erkent daar dat een voltijdse en een deeltijdse
opleiding verschillend zijn. Maar anderzijds vestigt men er de aandacht
op dat cursisten uit het deeltijds onderwijs ook nog wel andere
kwaliteiten
te bieden hebben dan de bagage die ze vanuit de weliswaar iets minder
uitgebreide opleiding meekregen. Dit sluit trouwens aan bij het actuele
discours in verband met het belang van <em>levenslang leren</em> en
de <em>erkenning van elders verworven competenties</em>.<br>
<br>
In het licht hiervan zet De Link zich samen met de instellingen voor
volwassenenonderwijs in voor een hogere maatschappelijke honorering
van dit certificaat.<br>
<br>
<h3><a name="htoc192">9.2.1</a>&nbsp;&nbsp;Binnen de opleiding Jeugd-
en Gehandicaptenzorg</h3>
De eerste cursistengroepen gingen van start binnen het kader van de
opleiding Jeugd- en Gehandicaptenzorg, eveneens een opleiding met
beperkt leerplan binnen het studiegebied personenzorg in het
volwassenenonderwijs.
Het getuigschrift, waarop de opleiding van de eerste cursistengroepen
recht gaf, was het certificaat jeugd- en gehandicaptenzorg, weliswaar
met de bijkomende vermelding ervaringsdeskundige in de armoede en
sociale uitsluiting.<br>
<br>
De keuze om aan te haken bij deze specifieke onderwijsrichting werd
ingegeven door het feit dat bij de start van de opleiding tot
ervaringsdeskundige
in 1999 de mogelijkheid om een nieuwe onderwijsrichting op te starten
ontbrak omwille van een tijdelijke programmatiestop in het
volwassenenonderwijs.
Gegeven deze beperking, bleek de opleiding jeugd- en gehandicaptenzorg
de meeste mogelijkheden te bieden om op een zinvolle manier een
opleiding
tot ervaringsdeskundige aan vast te haken.<br>
<br>
Deze keuze had het belangrijk bijkomend voordeel, dat de opleiding
tot ervaringsdeskundige van bij de start een erkende en volwaardige
opleiding kon zijn. Dit hield in dat de opleiding recht gaf op een
regulier en volwaardig diploma, dat cursisten desgewenst naar andere
opleidingen konden overstappen en dat ze uitzicht behielden op andere
tewerkstellingsmogelijkheden, indien ze op een bepaald moment zouden
verkiezen om niet langer in een functie van ervaringsdeskundige
werkzaam
te zijn.<br>
<br>
Wie de opleiding tot ervaringsdeskundige wenste te volgen in het kader
van de bestaande opleiding jeugd- en gehandicaptenzorg, moest eerst
een verplichte vooropleiding volgen. Toen de opleiding tot
ervaringsdeskundige
zijn eigen erkenning kreeg, werd deze vooropleiding verder uitgebouwd
tot een volwaardig basisjaar.<br>
<br>
De belangrijkste verschillen tussen de opleiding tot
ervaringsdeskundige
en de gewone opleiding in de jeugd- en gehandicaptenzorg waren het
feit dat alle vakken in de opleiding tot ervaringsdeskundige in tandem
werden gegeven, het feit dat alle vakinhouden zoveel mogelijk
toegespitst
werden op de armoederealiteit en het feit dat cursisten permanent
aangespoord werden om alle vakinhouden concreet te koppelen aan de
eigen armoedebeleving.<br>
<br>
<h3><a name="htoc193">9.2.2</a>&nbsp;&nbsp;Binnen de opleiding tot
ervaringsdeskundige</h3>
Toen de mogelijkheid zich aandiende om binnen het volwassenenonderwijs
opnieuw nieuwe opleidingen in te richten, werd er bij het Ministerie
van Onderwijs een aanvraag ingediend tot erkenning van een opleiding
tot ervaringsdeskundige in armoede en sociale uitsluiting als een
aparte opleiding. Diverse overwegingen fundeerden de keuze voor een
eigen specifieke opleiding tot ervaringsdeskundige:
<ul>
  <li>Het beroepsprofiel van iemand die uit de opleiding jeugd- en
gehandicaptenzorg
komt, verschilt zowel naar inhouden, vaardigheden als functies
wezenlijk
van het beroepsprofiel van een ervaringsdeskundige.
Ervaringsdeskundigen
worden opgeleid tot experts in de betekenisverlening in
armoedebestrijding.
Opvoeders worden opgeleid tot experts van het dagelijks leven in het
welzijnswerk. Gezien het verschil in beroepsprofiel tussen beiden
worden verschillende basiscompetenties en inhouden gevraagd, waardoor
het wenselijk is dat het leerplan en het leertraject anders ingevuld
worden.
    <ul>
      <li>Een eerste facet dat het leertraject van ervaringsdeskundigen
een
specifieke inkleuring geeft, is het feit dat de eigen verwerkte
levenservaring
het belangrijkste werkinstrument is van de opgeleide
ervaringsdeskundige.
Dit verwerken van hun pijnlijke geschiedenis van voortdurende
uitsluiting
van in hun jeugd is essentieel en noodzakelijk in hun groei naar
opgeleide
ervaringsdeskundigen. Dit proces neemt een belangrijke plaats in
gedurende
het eerste jaar en wordt - in mindere mate - voortgezet tijdens de
verdere opleiding. </li>
      <li>Omdat de functie en methodiek van de ervaringsdeskundige
gericht is
op armoedebestrijding, wordt het totaal van de opleiding ingekleurd
door vakinhouden die met armoede en de bestrijding ervan te maken
hebben. Daarom behandelen sommige vakken thema's die specifiek met
armoede te maken hebben, zoals bijvoorbeeld het geval is voor het
vak maatschappijleer en armoede.<br>
Om dezelfde reden zal men uit sommige andere vakken vooral die
elementen
behandelen die specifiek van belang zijn voor mensen die in armoede
leven. Zo wordt bijvoorbeeld in het vak recht zeker aandacht besteed
aan de wet op de jeugdbescherming, het decreet inzake bijzondere
jeugdbijstand
en de wet op de collectieve schuldenregeling.<br>
Tenslotte gaat ook veel aandacht naar een aantal concepten en theorieën
dat voor mensen met een verleden van uitsluiting en plaatsing heel
betekenisvol is. Voorbeelden zijn: theorieën over hechting en
loyaliteit,
het systeemdenken, het contextuele denken. Dit zijn enkele van de
belangrijke thema's uit de psychologische en pedagogische vakken van
de opleiding. </li>
      <li>De specifieke functie die ervaringsdeskundigen vervullen in
het werkveld,
maakt dat er diepgaand moet gewerkt worden aan attitudes en
vaardigheden
die in andere opleidingen onvoldoende of niet aan bod komen, zoals
bijvoorbeeld het spiegelen en ontschuldigen, het functioneren in tandem
met een opgeleide deskundige, het tolken, het confronteren, enzovoort. </li>
      <li>Om dit proces op een juiste manier vorm te geven wordt de
opleiding
voor ervaringsdeskundigen gegeven door een tandem van een opgeleide
en een ervaringsdeskundige leerkracht. Dit is nodig omdat de klassiek
opgeleide leerkracht evenmin kennis heeft van de realiteit van diepe
armoede en dezelfde missing links tegenkomt. Daarnaast is het
belangrijk
dat cursisten een voorbeeld krijgen van wat hun functie van
ervaringsdeskundige
zal gaan betekenen, omdat zij dit model nergens anders in de
samenleving
tegenkomen. De ervaringsdeskundige leerkracht heeft bovendien de taak
de groei van de cursist naar ervaringsdeskundigheid te sturen en te
bewaken. </li>
    </ul>
  </li>
  <li>Het was duidelijk geworden dat een aantal tendensen binnen het
volwassenenonderwijs
er op termijn toe zou leiden dat men veel strenger zou gaan controleren
of de opleidingen wel degelijk het vooropgesteld leerplan volgen.
Hierdoor zou de opleiding tot ervaringsdeskundige zich veel strikter
moeten richten op de finaliteit van de opleiding jeugd- en
gehandicaptenzorg,
waarbinnen ze zich situeerde. Het toespitsen van alle vakinhouden
op de armoederealiteit zou dan wel eens erg problematisch kunnen
worden. </li>
</ul>
Een aparte opleiding uitbouwen kon in dit verband het voordeel bieden
dat het structuurschema van de opleiding, de vakken die erin gegeven
worden, het onderling gewicht van deze vakken en de volgorde waarin
ze in de opleiding aan bod komen, beter konden afgestemd worden op
het beroepsprofiel van de ervaringsdeskundige en op de inhouden en
basiscompetenties die dit profiel vereist.<br>
<br>
Eenmaal deze keuze gemaakt, werd met het Ministerie van Onderwijs
contact gelegd. De drijfveren om naar een aparte opleiding te streven
werden er goed onthaald. Ook op het Ministerie van Onderwijs was men
overtuigd van het feit dat het meer met de werkelijkheid zou
overeenstemmen
als de opleiding een eigen erkenning kreeg.<br>
<br>
Op basis van evaluaties van ervaringen met de eerste cursistengroepen
werd binnen De Link gestart met het nadenken over de inhoud van een
aparte opleiding. In het volwassenenonderwijs werden partners gezocht,
die het emancipatorisch gedachtegoed met betrekking tot
armoedebestrijding
onderschreven en die bereid waren hun expertise inzake
volwassenenonderwijs
ter beschikking te stellen in functie van het uittekenen van de aparte
opleiding tot ervaringsdeskundige.<br>
<br>
Men ging ook op zoek naar scholen in het volwassenenonderwijs, die
zich bereid verklaarden om deze nieuwe opleiding in te richten. Het
aangaan van samenwerkingsverbanden met deze scholen is nodig in het
licht van de lange termijnplanning van De Link, die beoogt om
uiteindelijk
permanent over heel Vlaanderen 10 cursistengroepen te hebben die met
de opleiding bezig zijn. Dit is mogelijk indien in elke Vlaamse
provincie
om de twee jaar een nieuwe cursistengroep van start gaat.<br>
<br>
Al deze inspanningen hebben uiteindelijk ook effectief geresulteerd
in de erkenning binnen het volwassenenonderwijs van een aparte
opleiding
tot ervaringsdeskundige in armoede en sociale uitsluiting. Een
opleiding
die dus volledig los staat van de opleiding Jeugd- en Gehandicaptenzorg
en een eigen curriculum volgt. Een eerste groep cursisten ving deze
vernieuwde opleiding aan op 1 september 2003 in het Centrum voor
Volwassenenonderwijs
van het Gemeenschapsonderwijs te Brussel.<br>
<br>
<a name="toc44"></a>
<h2><a name="htoc194">9.3</a>&nbsp;&nbsp;Onderwijskundige
basisbeginselen</h2>
<h3><a name="htoc195">9.3.1</a>&nbsp;&nbsp;Krachtlijnen</h3>
Volgende krachtlijnen zijn kenmerkend voor het concept van de
vernieuwde
opleiding tot ervaringsdeskundige in armoede en sociale uitsluiting,
los van de opleiding jeugd- en gehandicaptenzorg:
<ol type="1">
  <li>Om een opleiding tot ervaringsdeskundige goed te kunnen inrichten
zijn erg specifieke competenties vereist. Dit vloeit voort uit het
heel eigen karakter van de opleiding. Zeker het proces in het basisjaar
vraagt van de begeleiders specifieke competenties. De Link vindt het
aangewezen dat dit heel eigen karakter van de opleiding ook manifest
zichtbaar is in het opleidingsconcept. Van daaruit heeft men er voor
gekozen om de vroegere vooropleiding te integreren in de eigenlijke
opleiding, zodat dit begin van de opleiding niet langer als een
vooropleiding,
maar wel als een volwaardig onderdeel van de opleiding beschouwd kan
worden. Uiteraard is het dan aangewezen om dit eveneens in de benaming
zichtbaar te maken en dus te spreken over het basisjaar van de
opleiding.
Deze wijzigingen gaan verder dan een eenvoudige naamsverandering,
zelfs in die mate dat er belangrijke verschillen zijn tussen de
vooropleiding,
zoals de eerste cursistengroepen die gekend hebben, en het basisjaar
van de eigen opleiding tot ervaringsdeskundige. Wel is constant
gebleven
dat ook dit basisjaar, net als de vooropleiding voordien, de functie
vervult van fundament, waarop het vervolg van de opleiding bouwt.
Dit vernieuwde opleidingsconcept biedt de garantie dat de opleiding
in functie van ervaringsdeskundigheid van een hoogstaande kwaliteit
blijft. </li>
  <li>De opleiding streeft een evenwicht na tussen
persoonsontwikkeling,
het opbouwen van kennis in functie van het uitoefenen van de functie
van ervaringsdeskundige en het in de vingers krijgen van de praktijk
van ervaringsdeskundige in het werkveld. De diverse opleidingsjaren
hebben in dit geheel eigen klemtonen:
    <ol type="a">
      <li>Tijdens het eerste jaar ligt de nadruk heel sterk op
persoonsontwikkeling
en attitude. </li>
      <li>In het tweede jaar krijgt het aanbieden van kennisinhouden
een centrale
plaats. Ze moeten de cursist helpen om maatschappelijke en individuele
processen te begrijpen en te beïnvloeden. </li>
      <li>Tijdens het derde en vierde jaar ligt een belangrijke
klemtoon op
praktijk en integratie. </li>
    </ol>
  </li>
  <li>Voorts is de opleiding opgebouwd rond een aantal sporen:
    <ol type="a">
      <li>Het spoor van de persoonlijke groei. Groei, verwerking en
verruiming
zijn permanent en prominent aanwezig in de hele opleiding. </li>
      <li>Het spoor van de ervaringsdeskundigheid. Ook in functie van
ervaringsdeskundigheid
zijn verwerking en verruiming noodzakelijk. </li>
      <li>Het spoor van de individuele procesbegeleiding. Deze
individuele begeleiding
krijgt een plaats doorheen de hele opleiding. </li>
      <li>Het spoor van het onderrichten van kennisinhouden. </li>
      <li>Het spoor van training van vaardigheden. </li>
      <li>Het spoor van integratie via supervisie en oefengroepen.
Hierin wordt
ook tijd gemaakt voor thema's, inhouden en ervaringen die door
cursisten
zelf worden ingebracht, onder meer naar aanleiding van ervaringen
uit de stage. </li>
      <li>Het spoor van de individualisering. Het is belangrijk dat
cursisten
in de opleiding uitdagingen blijven vinden voor zichzelf. Wat een
uitdaging is kan van cursist tot cursist verschillen. Het kan
belangrijk
zijn hierop te kunnen inspelen, bijvoorbeeld met aanvullende
geïndividualiseerde
opdrachten. </li>
    </ol>
  </li>
  <li>Omdat de functie en methodiek van de ervaringsdeskundige gericht
is
op armoedebestrijding, wordt het totaal van de opleiding ingekleurd
door vakinhouden die met armoede en de bestrijding ervan te maken
hebben. Daarom behandelen sommige vakken thema's die specifiek met
armoede te maken hebben en gaat veel aandacht naar een aantal concepten
en theorieën dat voor mensen met een verleden van uitsluiting en
plaatsing
heel betekenisvol is. Voorbeelden zijn: theorieën over hechting en
loyaliteit, het systeemdenken, het contextueel denken.<br>
De specifieke functie die ervaringsdeskundigen zullen vervullen in
het werkveld maakt dat er in hun opleiding diepgaand gewerkt moet
worden aan attitudes en vaardigheden die in andere opleidingen minder
aan bod komen. Bijvoorbeeld het spiegelen en ontschuldigen, het
functioneren
in tandem met een opgeleide deskundige, het tolken, het confronteren. </li>
  <li>Om dit proces op een juiste manier vorm te geven wordt de
opleiding
voor ervaringsdeskundigen gegeven door een tandem van een opgeleide
en een ervaringsdeskundige leerkracht. Dit is nodig omdat de klassiek
opgeleide leerkracht geen kennis heeft van de realiteit van diepe
armoede en dus ook met de missing link in verband met armoede wordt
geconfronteerd. Daarnaast is het belangrijk dat cursisten een voorbeeld
krijgen van wat hun functie van ervaringsdeskundige zal gaan betekenen,
omdat zij dit model nergens anders in de samenleving tegenkomen. Tevens
stuurt en bewaakt de ervaringsdeskundige leerkracht de groei van de
cursist naar ervaringsdeskundigheid. </li>
</ol>
<h3><a name="htoc196">9.3.2</a>&nbsp;&nbsp;Algemene opleidingsinhouden</h3>
Door ervaringsdeskundigen als betaalde kracht in te schakelen in de
armoedebestrijding erkent de samenleving formeel dat de inschakeling
van mensen die armoede aan den lijve ervaren hebben, noodzakelijk
is voor de strijd tegen armoede. Om hun taak te kunnen uitoefenen
op een inhoudelijk volwaardige en maatschappelijk gerespecteerde wijze,
is een degelijke opleiding met een erkend bekwaamheidsbewijs
onontbeerlijk.<br>
<br>
De opleiding wil armen de kans geven om hun ervaringen in de armoede
te verwerken om deze te kunnen inzetten op alle terreinen van de
armoedebestrijding.
Verder wil de opleiding cursisten begeleiden bij het verwerven van
de inzichten, houdingen en vaardigheden die de ervaringsdeskundige
nodig heeft bij het uitoefenen van zijn functie.<br>
<br>
Een eerste component van de opleiding bestaat uit het proces van groei
naar ervaringsdeskundigheid. Het is een proces waarin de cursisten
hun eigen armoede-ervaringen verwerken, vertrekkende vanuit de analyse
van de eigen levensgeschiedenis. De cursisten krijgen daarin de
mogelijkheid
om hun individuele geschiedenis, hun inzichten over hun verleden,
de moeilijkheden waarmee ze geconfronteerd werden en de
oplossingsstrategieën
die ze hebben trachten te ontwikkelen, te spiegelen en te toetsen
aan andere armoede-ervaringen en aan een breder maatschappelijk kader.
Zo kunnen individuele belevingen en antwoorden worden verruimd en
verdiept tot algemene analyses en oplossingen.<br>
<br>
De lesvakken vormen een tweede belangrijk onderdeel van de opleiding.
Daarin verwerven de cursisten de noodzakelijke theoretische en
technische
achtergronden.<br>
<br>
De beroepspraktijk is de derde component van de opleiding. Zo krijgen
de cursisten de kans om de opgedane kennis te leren gebruiken in het
werkveld.<br>
<br>
Door het volgen van de opleiding worden de cursisten een belangrijke
schakel in de hulp- en dienstverlening aan armen en kunnen ze een
relevante bijdrage leveren aan de armoedebestrijding in al die sectoren
waarmee armen geconfronteerd worden.<br>
<br>
<h3><a name="htoc197">9.3.3</a>&nbsp;&nbsp;Algemene opleidingsdoelen</h3>
Op het einde van de opleiding moet de cursist een aantal welbepaalde
leerdoelen bereikt hebben. Deze doelen zijn derhalve de eindtermen
van de opleiding. Ze omvatten zowel kennisdoelen als vaardigheden
en houdingsaspecten.<br>
<br>
Men mag daarbij niet uit het oog verliezen dat leerdoelen in hun
formulering
steeds uitgaan van een ideaaltypische situatie. In de praktijk is
het steeds zo dat kennis-, vaardigheids- en houdingsdoelen slechts
tot op zekere hoogte gehaald worden. Zo is het bijvoorbeeld in om
het even welke opleiding en voor iedereen gemakkelijker om kennis,
vaardigheden en houdingen toe te passen in erg vertrouwde situaties
en wordt dit al een heel stuk moeilijker in minder vertrouwde
omstandigheden.
Kennis, vaardigheden en houdingen worden dus ruimer inzetbaar naarmate
men de kans gekregen heeft om ervaring op te doen met de toepassing
ervan in uiteenlopende contexten. In die zin kan men bij geen enkele
opleiding verwachten dat ter gelegenheid van het afsluiten ervan het
leerproces reeds volledig is afgerond.<br>
<br>
Dit geldt ook voor de opleiding tot ervaringsdeskundige. Bij het
behalen
van zijn diploma heeft een ervaringsdeskundige meestal nog een groot
potentieel om te groeien in de uitoefening van zijn functie. En in
de praktijk ziet men dat er ook effectief een dergelijke groei plaats
vindt. Op het einde van de opleiding moet een ervaringsdeskundige
de hierna besproken leerdoelen dus vooral in die mate onder de knie
hebben gekregen dat zelfstandig doorgroeien terzake mogelijk en
aannemelijk
wordt.<br>
<br>
Bij het toetsen of cursisten de vooropgestelde einddoelen halen, is
het van belang om met dit groeipotentieel rekening te houden. Dit
impliceert dat het zich vormen van een globaal beeld een noodzakelijk
onderdeel uitmaakt van elk toetsingsmoment. Dit belet niet dat de
duidelijke explicitatie van de diverse afzonderlijke doelstellingen
het evaluatieproces sterk kan ondersteunen en vergemakkelijken. Ook
het feit dat de leerdoelen beperkt gehouden zijn tot de kern van
ervaringsdeskundigheid
is bevorderlijk voor een goed evaluatieproces. <br>
<br>
Na zijn opleiding dient de ervaringsdeskundige de hiernavolgende
leerdoelen
bereikt te hebben.<br>
<br>
Minimale <em>kennis- en inzichtsdoelen</em> zijn:
<ul>
  <li>De ervaringsdeskundige heeft kennis van en inzicht in de sociale
kaart. </li>
  <li>De ervaringsdeskundige begrijpt de visie en leefwereld van
hulpverleners. </li>
  <li>De ervaringsdeskundige heeft inzicht in de samenleving en meer
precies
in de verwachtingen van de samenleving tegenover haar individuele
leden en in de kijk van de samenleving op armoede en op personen die
in de armoede leven. </li>
  <li>De ervaringsdeskundige heeft begrip van communicatie. Hij weet
hoe
communicatie verloopt, wat de mogelijke vormen van communicatie zijn
en welke moeilijkheden zich in de communicatie kunnen voordoen. </li>
</ul>
Volgende <em>vaardigheden</em> moeten verworven zijn:
<ul>
  <li>De ervaringsdeskundige kan zijn eigen ervaringen gebruiken. Hij
heeft
inzicht verworven in de eigen levensgeschiedenis, heeft in zijn eigen
leven verbanden leren leggen en heeft geleerd deze te benoemen. Hij
heeft geleerd om zijn eigen ervaringen op een gepaste manier te
hanteren
waardoor ze een belangrijk middel worden in het hulpverlenings- of
veranderingsproces waarin de ervaringsdeskundige wordt ingezet. </li>
  <li>De ervaringsdeskundige is in staat zichzelf en de samenleving te
bekijken,
het aandeel van elke partij toe te wijzen en de verschillende partijen
te ontschuldigen. </li>
  <li>De ervaringsdeskundige kan de eigen interpretaties toetsen en
bevragen
bij anderen en kan zich inleven in de betekenisverlening van anderen. </li>
  <li>De ervaringsdeskundige is in staat vergelijkingen te maken zonder
daarbij zijn eigen verhaal te doen. Zowel in begeleidingen als in
vormings- of beleidsveranderend werk kan de inbreng van de
ervaringsdeskundige
van groot belang zijn. De ervaringsdeskundige moet tot besluiten,
visies of voorstellen kunnen komen die los staan van de eigen situatie.
Als vertegenwoordiger van de arme moet de ervaringsdeskundige in staat
zijn om zich uit te spreken over de algemene situatie zonder in het
ontwikkelen van zijn gedachtegang voortdurend zijn eigen situatie
bloot te leggen of die erbij te betrekken. </li>
  <li>De ervaringsdeskundige kan voldoende afstand nemen, zodat hij kan
kaderen, los van het eigen verhaal en los van de eigen oplossingen,
hoewel dit weliswaar niet betekent dat de ervaringsdeskundige zich
los moet maken van zijn eigen gevoel. Dit afstand nemen is slechts
mogelijk als men de eigen problemen grotendeels verwerkt heeft of
zich duidelijk bewust is van deelproblematieken die nog niet verwerkt
zijn. </li>
  <li>De ervaringsdeskundige kan verbanden leggen tussen de alledaagse
realiteit
van de armoede-ervaring en de maatschappelijke uitsluitingscontext. </li>
  <li>De ervaringsdeskundige kan naar zichzelf, de anderen en de
samenleving
kijken. </li>
  <li>De ervaringsdeskundige kan zich inleven in de moeilijke situaties
en omstandigheden van anderen. </li>
  <li>De ervaringsdeskundige is in staat tot bemiddelend tolken en kan
de
missing link zichtbaar maken. </li>
  <li>De ervaringsdeskundige kan zijn eigen functie als
ervaringsdeskundige
bewaken. </li>
  <li>De ervaringsdeskundige kan in team en in tandem werken. </li>
  <li>De ervaringsdeskundige beschikt over een aantal praktische
vaardigheden
dat noodzakelijk is om goed te functioneren in het (agogisch) werkveld
(van de dienstverlening), zoals kunnen telefoneren, afspraken kunnen
maken, verslagen kunnen lezen en kunnen maken, kunnen vergaderen,
kunnen plannen, zich naar een timing kunnen richten. </li>
</ul>
In de <em>houding</em> van de ervaringsdeskundige manifesteert zich:
<ul>
  <li>respect voor de oplossingen die de mensen zelf aanbrengen. Het
helpt
hulpvragers niet vooruit wanneer hen de oplossingen die indertijd
voor de persoonlijke situatie van de ervaringsdeskundige zelf efficiënt
gebleken zijn, worden opgelegd. Een ervaringsdeskundige die zijn eigen
oplossing probeert door te drukken of de zaken probeert te forceren
maakt dezelfde fout als vele opgeleide hulpverleners die niet open
staan voor de vragen en de eigen mogelijkheden en krachten van de
hulpvragers. </li>
  <li>een vaardigheid om te ontschuldigen en deze houding als rode
draad
in zijn communicatie te hanteren. </li>
  <li>een permanente bekommernis om de missing link zichtbaar te maken.
  </li>
  <li>geloof in de mogelijkheid tot verandering. Het heeft geen zin om
vanuit
een totale verdedigende positie te gaan tolken. Het is de bedoeling
dat de ervaringsdeskundige conflictopheffend werkt en geblokkeerde
communicatie terug vlot trekt. Dit kan enkel door niet zelf mee te
gaan in conflicten, maar door steunend op de eigen ervaring en beleving
op consequente wijze de stem van de arme te vertalen zowel wat betreft
de menselijke als de maatschappelijke betekenis ervan. </li>
</ul>
<h3><a name="htoc198">9.3.4</a>&nbsp;&nbsp;Algemene didactische aanpak</h3>
De opleiding tot ervaringsdeskundige in armoede en sociale uitsluiting
is in zijn aanpak uniek. Het is een vernieuwende opleiding die een
specifieke ervaringsgerichte aanpak toepast, die naar inhoud,
emotionaliteit,
ritme, enzovoort verschillend is van de klassieke opleidingen. Deze
aanpak is noodzakelijk omwille van de specifieke karakteristieken
van de cursisten, maar ook omwille van de specifieke finaliteit van
de opleiding.<br>
<br>
Personen die uit de generatiearmoede komen hebben vanuit hun
levensgeschiedenis
veelal een enorme opleidingsachterstand opgelopen. Dit is een gegeven
waarmee in de didactische aanpak terdege rekening gehouden moet worden.
Ervaringsgericht werken op een aangepast ritme is in dit verband een
noodzaak.<br>
<br>
De intensiteit en complexiteit van armoede eist bovendien nog dagelijks
zijn tol in het leven van de cursisten. Ook binnen de klasmuren heeft
dit een invloed. De permanente aanwezigheid van een opgeleide
ervaringsdeskundige
in de cursistengroep, ook tijdens de vakgerichte opleidingsonderdelen,
is vanuit didactisch oogpunt daarom noodzakelijk. Het verhoogt de
kans dat het zal opgemerkt worden wanneer een dergelijke invloed
speelt,
zodat men de ermee verband houdende ervaringen en gevoelens op een
actieve en constructieve wijze in de opleiding kan aanwenden.<br>
<br>
Het uitgesproken ervaringsgerichte karakter van de opleiding heeft
niet enkel te maken met de noden van de cursisten, maar ook met de
finaliteit van de opleiding. Vooreerst is hier uiteraard van belang
dat de eigen armoede-ervaring het basismateriaal is van de
professionele
ervaringsdeskundige in armoede en sociale uitsluiting. De
ervaringsgerichte
aanpak houdt dan verband met het feit dat de cursist zijn
armoede-ervaringen
tijdens de opleiding ten dele moet verwerken om ze effectief te kunnen
hanteren en met het feit dat de pijn ten gevolge van deze ervaringen
cursisten ernstig kan belemmeren bij het verwerven van kennis.<br>
<br>
Hoewel de opleiding tot ervaringsdeskundige erg uniek is, betekent
dit niet dat er op didactisch vlak elders geen inspiratie te vinden
is. In het huidige onderwijslandschap zijn immers diverse
onderwijsstromingen
gebaseerd op een ervaringsgerichte aanpak. De Freinetmethode is
bijvoorbeeld
een ruim verspreide onderwijsmethode, die ongetwijfeld inspirerend
kan zijn voor de opleiding tot ervaringsdeskundige.<br>
<br>
Ook themagecentreerde interactie (TGI) [<a
 href="handboek-ed033.html#L%F6h98">Löhmer en
Standhardt 1998</a>] kan een inspirerende
werkvorm zijn voor de didactische aanpak in de opleiding. Het is een
vorm van ervaringsleren die men vaak benoemt met de term
zelf-verantwoordelijk
leren of ook wel met de term levend leren. Levend leren is een vorm
van onderwijs die vertrekt van de thema's die aansluiten bij de
ervaringen
van de cursisten. Thema's moeten cursisten op een gepaste wijze en
met een gepaste intensiteit kunnen raken. Dan pas kan men er als
cursist
iets mee doen. Aangezien TGI werkt met thema's die dicht aansluiten
bij de ervaringen van cursisten, is het een werkvorm die cursisten
eveneens in staat stelt een beter inzicht te verwerven in zichzelf
en in de thema's die in het eigen leven of het eigen gedrag een
belangrijke
rol spelen<br>
<br>
Themagecentreerde interactie is een vorm van levend leren die erg
geschikt is voor de opleiding tot ervaringsdeskundige, omdat het een
werkvorm is die sterk vertrekt vanuit de menselijke onderstroom. Deze
vorm van leren wordt ook geregeld toegepast in het opbouwwerk, het
vormingswerk en de psychotherapie.<br>
<br>
Kenmerkend is nog dat het een systeem van werken en leren betreft
dat eigen leiderschap als basis gebruikt. De methodiek van de
themagecentreerde
interactie heeft het postulaat van het eigen leiderschap ontleend
aan de humanistische psycho-analytica dr. Ruth C. Cohn, die het als
eerste ontwikkelde. Themagecentreerde interactie kan in de opleiding
tot ervaringsdeskundige erg goed toegepast worden bij intervisie en
bij coaching, maar ook bij het doceren van vakken kan het een
waardevolle
methodiek zijn.<br>
<br>
Heel belangrijk in deze methodiek is nog een ander postulaat, namelijk
<em>storingen hebben voorrang</em>. Ook dit postulaat werd door Cohn
ontwikkeld. Ze geeft ermee aan dat je niet kunt leren als je afgeleid
bent. De ervaring in de opleiding tot ervaringsdeskundige toont aan
hoe wezenlijk dit postulaat is, maar tegelijk ook dat het een heel
bewuste didactische aanpak vergt om zich de grond van zo'n storing
bewust te worden, ze onder woorden te brengen, ze productief te maken
en de draad van het leren weer op te pakken.<br>
<br>
<h3><a name="htoc199">9.3.5</a>&nbsp;&nbsp;Praktische aandachtspunten</h3>
Gedurende de hele opleiding tot ervaringsdeskundige blijven de <em>gevolgen</em>
zichtbaar van het feit dat de cursisten uit de <em>armoede</em> komen
en vaak nog steeds in acute armoede leven. Personen die in de diepe
armoede leven, blijven immers ook terwijl ze de opleiding volgen in
die situatie.<br>
<br>
Daarom is De Link van mening dat het volgen van de opleiding op geen
enkele manier voor de cursisten een extra financiële belasting mag
betekenen. In de praktijk blijkt nog dikwijls dat dit beginsel niet
waargemaakt kan worden. Blijkbaar hebben allerlei diensten en
instanties
nog steeds maar weinig begrip voor het feit dat <em>echt geen geld
hebben</em> wel degelijk betekent: echt geen geld hebben.<br>
<br>
Een cursist uit een van de eerste groepen verwoordde het als volgt:
<blockquote>``Ik hoop dat de overheid zal begrijpen dat je zo een
opleiding
niet kan doen als je geen tussenkomst krijgt. Want dan zullen de
gezinnen
van de cursisten nog meer armoede kennen. Ik vind het prachtig dat
iedereen in onze groep het erbij neemt dat we momenteel nog geen
ondersteuningsbeurs
krijgen. Maar we hopen wel dat de cursisten die na ons komen meer
kansen zullen krijgen. Want ervaringsdeskundigen zijn een meerwaarde.''
</blockquote>
Tengevolge van het feit dat ze in armoede leven zijn cursisten uit
de opleiding tot ervaringsdeskundige vaker dan andere cursisten afwezig
om medische redenen. Ze zijn ook vaker dan andere cursisten gewettigd
afwezig om niet-medische redenen. Bijvoorbeeld omdat ze opgeroepen
worden voor een zitting van de jeugdrechtbank, omdat ze aanwezig moeten
zijn bij een cliëntenoverleg, omdat ze geconfronteerd worden met een
dreigend beslag, enzovoort.<br>
<br>
En soms blijven cursisten ook voor een langere periode afwezig. Waarbij
men wel kan vermoeden dat die afwezigheid verband houdt met de
problematiek
van armoede, zonder dat men evenwel vanuit de opleiding een echt
duidelijk
zicht heeft op de fundamentele onderliggende redenen ervoor. Het
behoort
tot de taken van de vliegende supervisietandem om in dit verband
eventueel
actie te ondernemen, wanneer dit door het lokale opleidingsteam
opportuun
wordt geacht. Op die manier blijft het mogelijk om vanuit de opleiding
hierop zo goed mogelijk in te spelen en contact te blijven houden
met deze cursisten.<br>
<br>
Omwille van hun precaire levensomstandigheden moeten cursisten vaak
heel wat hindernissen overwinnen om aan de opleiding te kunnen
deelnemen.
Daarom is het van het grootste belang dat de <em>opleidingsomstandigheden
rust en zekerheid</em> kunnen bieden.<br>
<br>
Hiervoor is het noodzakelijk dat:
<ul>
  <li>de opleiding kan plaats hebben in een <em>goede accomodatie</em>
met
aangepaste infrastructuur en met het nodige didactische en
audio-visuele
materiaal. De opleiding starten in <em>armoedige</em> omstandigheden
zou bijzonder cynisch zijn.<br>
Zo is het noodzakelijk dat er naast een ruim leslokaal minstens ook
een kleiner lokaal beschikbaar is voor individuele
begeleidingsgesprekken.
In dit lokaal kunnen cursisten zich eventueel ook terugtrekken en
opgevangen worden op momenten dat ze het groepsgebeuren voor zichzelf
als te emotioneel belastend ervaren.<br>
De ervaring heeft uitgewezen dat het voor cursisten stimulerend werkt
wanneer de opleiding kan gebruik maken van de accomodatie van een
bestaande school, bijvoorbeeld een sociale hogeschool, hetgeen de
cursisten de kans biedt zich in de schoolse omgeving te integreren,
en waardoor ook in de verf gezet wordt dat het om een echte opleiding
gaat.<br>
Verder is het heel belangrijk dat cursisten de kans krijgen om
gedurende
de middagpauze samen te lunchen. Het bevordert de groepscohesie en
cursisten kunnen er een belangrijke steun aan hebben op momenten dat
ze het in het basisjaar emotioneel extra moeilijk hebben. In verband
met dit laatste is het bijvoorbeeld ook wenselijk dat er in het
leslokaal
gelegenheid is tot het zetten van koffie. Men ziet dan vaak dat
cursisten,
wanneer ze het even moeilijk hebben, het zetten van koffie hanteren
als een kleine ontsnappingsmogelijkheid. </li>
  <li>de cursisten <em>vlot en tijdig</em> kunnen <em>vergoed</em>
worden voor <em>alle meerkosten</em> die ze ten gevolge van de
opleiding
hebben.
Dit is bijzonder belangrijk omwille van de precaire financiële
omstandigheden,
waarin cursisten zich vaak nog bevinden. Alle relevante instanties
moeten terzake hun verantwoordelijkheid opnemen en voor cursisten
moet het voldoende duidelijk zijn welke kosten vergoed kunnen worden,
welke procedures daarvoor gevolgd moeten worden en wie de
aanspreekpersoon
is met wie ze de financiële implicaties van de opleiding kunnen
bespreken.
De Link heeft getracht te voorzien in een financiële reserve om op
die manier de kosten van cursisten, verbonden aan de opleiding, snel
te kunnen vergoeden. Waar nodig zal De Link bijvoorbeeld ook trachten
kosten te prefinancieren, in afwachting van het feit dat cursisten
deze kosten kunnen recupereren bij de bevoegde diensten, zoals bij
de VDAB of bij het OCMW. </li>
</ul>
<h3><a name="htoc200">9.3.6</a>&nbsp;&nbsp;<a
 name="kruisbestuivingsprojecten"></a>Wisselwerking met andere
opleidingen</h3>
In het belang van een efficiëntere en humanere armoedebestrijding
moeten ook de bestaande opleidingen mee evolueren inzake visie en
kijk op armen en de aanpak van het armoedeprobleem. Vooral nog
vooraleer
jonge mensen het werkveld betreden, moet de kans gegrepen worden om
hen bewust te maken van de missing link. Maar ook opdat de opleiding
tot ervaringsdeskundige zich door zijn aanpak niet al te zeer zou
onderscheiden van andere opleidingsrichtingen en zich daardoor zou
isoleren binnen een totaal apart circuit, is het noodzakelijk om die
andere opleidingen mee te nemen in de nieuwe inzichten inzake armoede
en in een veranderende vorm van onderrichten.<br>
<br>
Van bij de aanvang werd daarom gestreefd naar het laten ontstaan van
uitwisselingsvormen tussen de opleiding tot ervaringsdeskundige in
armoede en sociale uitsluiting en andere opleidingen, zoals de
opleiding
maatschappelijk werk of de opleiding tot opvoeder of begeleider in
de jeugd- en gehandicaptenzorg. En hoewel ook bepaalde instellingen,
waar dergelijke opleidingen worden gegeven, van bij het begin dit
uitwisselingsprincipe onderschreven, was voor geen van de partners
vooraf duidelijk hoe een dergelijke wisselwerking concreet gestalte
kon krijgen. Maar het feit dat gezocht werd naar kruisbestuivingen
betekende dat men van beide zijden de waarde van de andere opleiding
erkende.<br>
<br>
Stilaan, terwijl de opleiding van de eerste cursistengroepen liep,
werden in dit verband concrete initiatieven met een eerder beperkte
omvang genomen. Hierdoor kon op basis van concrete ervaringen een
duidelijker idee gevormd worden over de vorm die dergelijke
uitwisselingen
in de praktijk kunnen aannemen, maar werd tevens ook duidelijk hoe
inspirerend deze uitwisselingen kunnen zijn voor alle betrokkenen.<br>
<br>
Een allereerste vorm van kruisbestuiving had plaats tussen de studenten
uit het derde jaar maatschappelijk werk van de Irishogeschool te
Brussel
en de opleiding tot ervaringsdeskundige. Concreet ging het om een
gezamenlijk leertraject van 35 uur. Deze kruisbestuiving liet:
<ul>
  <li>toekomstige maatschappelijk werkers op een indringende wijze
kennis
maken met de realiteit van armoede en vormen van sociale uitsluiting; </li>
  <li>de cursisten uit de opleiding tot ervaringsdeskundige kennis
maken
met de leefwereld van de middenklasser en met de kijk van de modale
burger op de armen; </li>
  <li>de cursisten uit de opleiding tot ervaringsdeskundige en de
cursisten
maatschappelijk werk op zoek gaan naar een gelijkwaardige positie
en een accurate taakverdeling in het bestrijden van armoede; </li>
  <li>beide groepen cursisten ervaring opdoen met het werken in tandem.
  </li>
</ul>
Een tweede vorm van kruisbestuiving werd gezocht met de opleiding
Jeugd- en Gehandicaptenzorg aan het Centrum voor Volwassenenonderwijs
VSPW te Gent. Daar werd onderzocht welke de gelijkenissen en de
verschillen
waren van de beide opleidingsprofielen. Tevens werd de mogelijkheid
afgetast om een aantal lespakketten of vakken gezamenlijk te doceren
aan de cursisten van beide opleidingen.<br>
<br>
Nadien werden nog tal van andere kruisbestuivingsprojecten
gerealiseerd,
waarbij ook andere dan de hiervoor vermelde opleidingen betrokken
waren. Algemeen gezien tracht men bij het opzetten van een project
van kruisbestuiving vooral elementen naar de voorgrond te halen die
de gelijkwaardige positie van opgeleide deskundige en
ervaringsdeskundige
ook reeds in de opleiding zelf zichtbaar kunnen maken, of elementen
die voor de beide opleidingen een wederzijdse versterking kunnen
betekenen.<br>
<br>
Een goed kruisbestuivingsproject moet aan een aantal voorwaarden
beantwoorden.
Een kruisbestuivingsproject beperkt zich zeker niet tot een getuigenis
die door de cursisten van de opleiding tot ervaringsdeskundige wordt
gebracht. In een kruisbestuivingsproject moet er veeleer sprake zijn
van een gesprek en van een uitwisseling, zodat ook de
cursisten-ervaringsdeskundigen
de kans krijgen kennis te maken met de cursisten uit de andere
opleiding.
Bij een kruisbestuivingsproject is het tevens van belang dat de
evaluatie
verloopt in verschillende stappen. Wanneer elk van de groepen cursisten
heeft aangegeven hoe het contact met de collega's uit de andere
opleiding
is overgekomen, moet de ruimte er nog zijn om hierop verder in te
gaan of hierop een repliek te geven.<br>
<br>
Op basis van de positieve ervaringen met kruisbestuiving werd de
behoefte
aangevoeld om een aantal principes in verband met kruisbestuiving
vast te leggen. Deze principes moeten er vooral voor zorgen dat de
kansen op uitwisseling met andere opleidingen gevrijwaard kunnen
blijven,
zonder dat het gevaar ontstaat dat de fundamentele doelstellingen
van de eigen opleiding erdoor gehypothekeerd kunnen worden. De
principes
luiden als volgt:
<ol type="1">
  <li>Twee vakken lenen zich het meest voor kruisbestuivingsprojecten:
    <ol type="a">
      <li>het vak Communicatieve vaardigheden en training uit het
tweede jaar.
De nadruk van het samenwerkingsproject moet dan liggen op volgende
aspecten:
        <ol type="i">
          <li>ontmoeting met het oog op het ontdekken van verschil en
gelijkenis; </li>
          <li>het leren zien van de kwetsbaarheid van de anderen; </li>
          <li>het oefenen van communicatievaardigheden. </li>
        </ol>
      </li>
      <li>het vak Expressieve agogische vaardigheden uit het derde
jaar. Hier
kan een gezamenlijke creatieve uitwerking van een of ander thema
gebeuren. </li>
    </ol>
  </li>
  <li>Een kruisbestuivingsproject moet aan de volgende voorwaarden
beantwoorden:
    <ol type="a">
      <li>De uitvoering van het kruisbestuivingsproject mag geen te
grote belasting
zijn voor het reguliere onderwijsprogramma. </li>
      <li>De grootte van de twee studentengroepen moet vergelijkbaar
zijn. In
de praktijk betekent dit dat de groep van een andere opleiding, waarmee
de opleiding tot ervaringsdeskundige een uitwisseling heeft, maximaal
20 tot 25 studenten groot mag zijn. </li>
      <li>Er moet een grote evenwaardigheid bestaan tussen de
opdrachten voor
de cursisten uit de opleiding tot ervaringsdeskundige en de opdrachten
voor de studenten uit de andere opleiding. </li>
    </ol>
  </li>
  <li>Vanuit de opleiding tot ervaringsdeskundige worden
kruisbestuivingsprojecten
actief nagestreefd. Dit betekent dat vanuit de opleiding het aanbod
van kruisbestuiving gedaan wordt aan andere opleidingen en andere
scholen en dat men actief op zoek gaat naar partners om een gezamenlijk
project op te zetten. Deze actieve opstelling vanuit de opleiding
tot ervaringsdeskundige vindt zijn verantwoording in het feit dat
een tweetal kruisbestuivingsprojecten gedurende de opleiding erg
leerzaam
kan zijn in functie van de latere samenwerking in het werkveld tussen
ervaringsdeskundigen en andere beroepskrachten. </li>
</ol>
Buiten de eigenlijke projecten van kruisbestuiving, valt er nog een
niet onaanzienlijke permanente kruisbestuiving te vermelden, die door
de betrokken docenten zelf gerealiseerd wordt. Zo gaven bijvoorbeeld
nogal wat docenten van de eerste generatie zowel les in de opleiding
tot ervaringsdeskundige als in de opleiding Jeugd- en
Gehandicaptenzorg.
Dit heeft er onder andere toe geleid dat er ook in deze laatste
opleiding
meer aandacht kwam voor het werken met de eigen ervaringen van de
cursisten. Ook nadien is de opleiding tot ervaringsdeskundige
veelvuldig
een beroep blijven doen op docenten uit andere opleidingen in het
volwassenenonderwijs of uit sociale hogescholen. Dit opent het
perspectief
dat kruisbestuiving ertoe kan leiden dat in alle opleidingen die het
werken met mensen als finaliteit hebben, de eigen ervaring van
cursisten
opgewaardeerd wordt. Vermits ook nogal wat docenten actief zijn in
het werkveld, kan men zich voorstellen dat zich via deze docenten
een gelijksoortige kruisbestuiving met het werkveld zal ontwikkelen.<br>
<br>
Ook de initiële keuze om voor de opleiding lokalen te zoeken binnen
een sociale hogeschool werd ingegeven door het idee van
kruisbestuiving.
De ervaring heeft echter geleerd dat er meestal slechts echt sprake
is van contacten tussen docenten en cursisten van de opleiding tot
ervaringsdeskundige en docenten en cursisten van andere opleidingen
naar aanleiding van een concreet kruisbestuivingsproject. Een goede
en warme inbedding in een school is dus wel belangrijk opdat de
cursisten
er zich goed zouden voelen, maar volstaat op zich niet om een
kruisbestuiving
op gang te brengen. Omdat spontane geregelde contacten tussen cursisten
uit de opleiding tot ervaringsdeskundige en cursisten uit andere
opleidingen
dus eerder uitzonderlijk zijn en afhankelijk van toevallige of
lokatiegebonden
factoren, opteert men ervoor om in de loop van de opleiding doelbewust
enkele contactmomenten met cursisten uit andere opleidingen te
organiseren.
Het betreft dus bewuste projecten, die samen met verantwoordelijken
uit andere opleidingen telkens opnieuw ontwikkeld en georganiseerd
moeten worden.<br>
<br>
<h3><a name="htoc201">9.3.7</a>&nbsp;&nbsp;Deontologische waakzaamheid</h3>
De persoonlijke levensgeschiedenis van de cursisten is in de opleiding
tot ervaringsdeskundige nadrukkelijk aanwezig als leermateriaal. Het
gaat om levensgeschiedenissen die een aantal pijnlijke
uitsluitingservaringen
bevatten. Het opleidingsverloop vereist dus dat cursisten zich erg
kwetsbaar opstellen.<br>
<br>
Materiaal dat uit de cursistengroep komt moet daarom met heel veel
discretie worden behandeld. Het is evident dat noch de docenten, noch
de cursisten zaken naar buiten brengen die op een of andere manier
schadelijk kunnen zijn voor de betrokkenen, bijvoorbeeld omdat ze
een schending betekenen van het respect voor de persoonlijke
levenssfeer.<br>
<br>
<a name="toc45"></a>
<h2><a name="htoc202">9.4</a>&nbsp;&nbsp;Organisatorische
basisbeginselen</h2>
<h3><a name="htoc203">9.4.1</a>&nbsp;&nbsp;Opleidingstraject</h3>
In het volwassenenonderwijs bestaat er een sterke tendens om zoveel
mogelijk opleidingen aan te bieden in een modulair systeem, zodat
cursisten de kans krijgen om binnen een bepaalde opleiding hun eigen
leertraject uit te tekenen. Toch heeft de opleiding <em>Ervaringsdeskundige
in Armoede en Sociale Uitsluiting</em>, zoals ze in dit handboek
beschreven
staat, de vorm van een lineair model gekregen. <a
 href="#overzicht-opleidingstraject">Tabel 9.1</a>
geeft een overzicht van het programma van de opleiding volgens dat
model.
<blockquote>
  <div align="center">
  <hr size="2" width="80%"></div>
  <table
 style="text-align: left; margin-left: auto; margin-right: auto;"
 cellpadding="0" cellspacing="2">
    <tbody>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Opleiding
Ervaringsdeskundige in de armoede en sociale uitsluiting</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Leerjaar 1 -
Semester 1</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Levensverhalen</td>
        <td align="right" nowrap="nowrap">120 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Communicatieve
basisvaardigheden</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Taal en expressie</td>
        <td align="right" nowrap="nowrap">60 u</td>
        <td align="center" nowrap="nowrap">&nbsp;Totaal 220 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Leerjaar 1 -
Semester 2</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Levensverhalen</td>
        <td align="right" nowrap="nowrap">120 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Communicatieve
basisvaardigheden</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Taal en expressie</td>
        <td align="right" nowrap="nowrap">60 u</td>
        <td align="center" nowrap="nowrap">&nbsp;Totaal 220 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Leerjaar 2 -
Semester 1</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Pedagogische processen en
vraagstukken</td>
        <td align="right" nowrap="nowrap">60 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Maatschappijleer en armoede</td>
        <td align="right" nowrap="nowrap">60 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Communicatieve vaardigheden en
training</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Expressieve agogische
vaardigheden</td>
        <td align="right" nowrap="nowrap">20 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Specifieke vaardigheden</td>
        <td align="right" nowrap="nowrap">80 u</td>
        <td align="center" nowrap="nowrap">&nbsp;Totaal 260 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Leerjaar 2 -
Semester 2</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Psychologische processen en
vraagstukken</td>
        <td align="right" nowrap="nowrap">60 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Rechtsvraagstukken</td>
        <td align="right" nowrap="nowrap">60 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Communicatieve vaardigheden en
training</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Expressieve agogische
vaardigheden</td>
        <td align="right" nowrap="nowrap">20 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Specifieke vaardigheden</td>
        <td align="right" nowrap="nowrap">80 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Gesuperviseerde beroepspraktijk</td>
        <td align="right" nowrap="nowrap">80 u</td>
        <td align="center" nowrap="nowrap">&nbsp;Totaal 340 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Leerjaar 3 -
Semester 1</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Psychologische en pedagogische
processen en vraagstukken</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Expressieve agogische
vaardigheden</td>
        <td align="right" nowrap="nowrap">20 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Specifieke vaardigheden</td>
        <td align="right" nowrap="nowrap">80 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Gesuperviseerde beroepspraktijk</td>
        <td align="right" nowrap="nowrap">160 u</td>
        <td align="center" nowrap="nowrap">&nbsp;Totaal 300 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Leerjaar 3 -
Semester 2</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Psychologische en pedagogische
processen en vraagstukken</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Expressieve agogische
vaardigheden</td>
        <td align="right" nowrap="nowrap">20 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Specifieke vaardigheden</td>
        <td align="right" nowrap="nowrap">80 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Gesuperviseerde beroepspraktijk</td>
        <td align="right" nowrap="nowrap">160 u</td>
        <td align="center" nowrap="nowrap">&nbsp;Totaal 300 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" style="white-space: nowrap; text-align: center;"><b>Leerjaar
4 -
Semester 1</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Ethiek en levensbeschouwing</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Expressieve agogische
vaardigheden</td>
        <td align="right" nowrap="nowrap">20 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Specifieke vaardigheden</td>
        <td align="right" nowrap="nowrap">80 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Gesuperviseerde beroepspraktijk</td>
        <td align="right" nowrap="nowrap">200 u</td>
        <td align="center" nowrap="nowrap">&nbsp;Totaal 340 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td colspan="3" align="center" nowrap="nowrap"><b>Leerjaar 4 -
Semester 2</b></td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
      <tr>
        <td align="left" nowrap="nowrap">Situatiegerichte training</td>
        <td align="right" nowrap="nowrap">40 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Expressieve agogische
vaardigheden</td>
        <td align="right" nowrap="nowrap">20 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Specifieke vaardigheden</td>
        <td align="right" nowrap="nowrap">80 u</td>
        <td align="center" nowrap="nowrap">&nbsp;</td>
      </tr>
      <tr>
        <td align="left" nowrap="nowrap">Gesuperviseerde beroepspraktijk</td>
        <td align="right" nowrap="nowrap">200 u</td>
        <td align="center" nowrap="nowrap">&nbsp;Totaal 340 u</td>
      </tr>
      <tr>
        <td colspan="3" bgcolor="black">
        <table border="0" cellpadding="1" cellspacing="0" width="100%">
          <tbody>
            <tr>
              <td><br>
              </td>
            </tr>
          </tbody>
        </table>
        </td>
      </tr>
    </tbody>
  </table>
  <br>
  <div align="center">Tabel 9.1: <a name="overzicht-opleidingstraject"></a>Overzicht
van het opleidingstraject</div>
  <br>
  <div align="center">
  <hr size="2" width="80%"></div>
</blockquote>
Hierna gaan we in op de argumenten die pleiten voor een lineair
opleidingstraject.
Toch is men ook niet blind voor het feit dat een lineair model niet
het meest geschikte model is om naadloos aan te sluiten bij de
levenscondities
van mensen in armoede. Daarom werd ook de oefening gemaakt om na te
gaan hoe deze opleiding in een modulair stelsel vorm zou kunnen krijgen.<br>
<br>
<h4><a name="htoc204">9.4.1.1</a>&nbsp;&nbsp;Motieven voor een lineair
traject</h4>
Dat de opleiding tot ervaringsdeskundige in een lineair traject vorm
gegeven werd, had zijn praktische redenen. Op die manier was het
mogelijk
om de omschakeling van de opleiding als een bijzondere versie van
de opleiding Jeugd- en Gehandicaptenzorg naar een onafhankelijke
opleiding
Ervaringsdeskundige in Armoede en Sociale Uitsluiting jaar per jaar
uit te werken en uit te bouwen. Maar de keuze voor een lineair
opleidingstraject
werd ook ingegeven door het pedagogische concept dat De Link voor
ogen had, waarbij heel sterk de noodzaak van het volgen van een
welbepaald
leertraject voorop staat.<br>
<br>
Het lineaire model is gebaseerd op drie belangrijke visieaspecten:
<ol type="1">
  <li>De opleiding wordt gezien als een continu en intensief
leerproces,
waarbij elke fase volgt op de voorgaande. Inhouden en
moeilijkheidsgraad
van de leerdoelen zijn lineair opgebouwd, en niet zomaar inwisselbaar.
Het bereiken van leerdoelen hangt sterk samen met de groei van
cursisten
in hun persoonlijk proces. Dit heeft alles te maken met het specifieke
karakter van de opleiding.<br>
Het belangrijkste werkinstrument van de opgeleide ervaringsdeskundigen
is hun eigen verwerkte levenservaring. Dit verwerken van hun pijnlijke
geschiedenis van voortdurende uitsluiting van in hun jeugd, is
essentieel
en noodzakelijk in hun groei naar opgeleide ervaringsdeskundigen.
Dit proces neemt een belangrijke plaats in gedurende het eerste jaar
en wordt - in mindere mate - voortgezet tijdens de verdere opleiding.<br>
Het eerste jaar vormt de onmisbare basis voor de verdere opleiding.<br>
De eigen ervaringen van de cursisten staan centraal en vormen het
uitgangspunt om bewust te gaan zoeken naar betekenissen en verbanden.<br>
Omdat de functie en methodiek van ervaringsdeskundige gericht is op
armoedebestrijding, wordt het totaal van de opleiding ingekleurd door
vakinhouden die met armoede en de bestrijding ervan te maken hebben.
In die vakinhouden wordt voortgebouwd op de ervaringen van cursisten.<br>
De specifieke functie die ervaringsdeskundigen zullen vervullen in
het werkveld maakt dat er diepgaand gewerkt moet worden aan een aantal
attitudes en vaardigheden, zoals bijvoorbeeld het spiegelen en
ontschuldigen,
het functioneren in tandem met andere deskundigen, het tolken, het
confronteren. Het verwerven van deze vaardigheden en attitudes is
bij uitstek een cumulatief proces van competentieontwikkeling.<br>
Tot slot stuurt en bewaakt de ervaringsdeskundige leerkracht gedurende
de hele opleiding de groei van de cursist naar ervaringsdeskundigheid.
Ook dit aspect van de opleiding is uitermate procesmatig. </li>
  <li>De cursistengroep wordt gezien als een zeer belangrijk instrument
in het leerproces: doordat de opleiding vertrekt vanuit de verwerking
van levensverhalen ontstaat er van bij het begin van de opleiding
een fundamentele noodzaak aan discretie en respect voor privacy. Dit
kan slechts bereikt worden door een vaste groepssamenstelling, waar
zeer omzichtig omgesprongen wordt met het vertrek en de komst van
(nieuwe) groepsleden. In de leergroep worden niet alleen voortdurend
kansen geboden tot het verruimen van de eigen armoede-ervaring, maar
de groep functioneert bovendien als oefengroep en micro-territorium
voor het ontwikkelen van de noodzakelijke vaardigheden en het aannemen
van een essentiële basishouding. </li>
  <li>De cursistengroep wordt begeleid door een vaste tandem van twee
procesbegeleiders.
Deze procesbegeleiders maken in het eerste jaar een intensief proces
door met de groep tijdens de verwerking van de levensverhalen van
de cursisten. Zij hebben een vertrouwensrelatie met de cursisten,
en volgen het persoonlijk proces en de groei in ervaringsdeskundigheid
nauwgezet op. De aard van de doelgroep maakt dat deze
vertrouwensrelatie
hoge eisen stelt aan de draagkracht en de deontologisch consequente
houding van de tandem. Grote groepen, of groepen met regelmatige
nieuwkomers,
zijn een onhoudbare belasting voor de procesbegeleiders. </li>
</ol>
Deze visieaspecten staan haaks op een uitgesproken modulair model,
waarbij alle modules qua timing inwisselbaar zijn, en waarbij cursisten
een zeer individueel leertraject kunnen volgen, met als gevolg erg
wisselende groepssamenstellingen.<br>
<br>
Nochtans zijn er een aantal andere aspecten, die eigen zijn aan het
volwassenenonderwijs en aan de doelgroep voor deze opleiding, die
bezwarend zijn voor een lineaire opleiding, en juist pleiten voor
een meer modulaire opbouw:
<ol type="1">
  <li>De opleiding is indringend in het persoonlijk leven van de
cursisten.
Dit betekent in eerste instantie dat de opleidingstijd moet vrijgemaakt
worden binnen het gevormde tijdsbestedingspatroon van de cursisten:
werk, zorg voor gezin, veelvuldig beroep (moeten) doen op
voorzieningen,
de nodige tijd voor de dagelijkse overlevingsstrijd in een
armoedesituatie.
Daarnaast is de opleiding zeer confronterend voor het persoonlijke
gevoelsleven van de cursisten, en daaruit voortvloeiend voor hun nabije
relaties. Bovendien is het kenmerkend voor de doelgroep dat men vaak
te kampen heeft met crisisomstandigheden in de privésituatie
(bijvoorbeeld
huisvestingsproblemen) en met vrij zware gezondheidsproblemen. Dit
alles leidt ertoe dat het voor de cursisten een zeer zware opgave
is om de opleiding te doorworstelen in het normale tijdsbestek van
vier jaar. In een volledig lineair schooljaarsysteem is een verlenging
van de opleiding met één volledig jaar ook direct een zware dobber.
Een systeem met meer soepelheid zou dus ook voor cursisten voordelig
kunnen zijn. Daarbij zouden ze meer gelegenheid hebben om bepaalde
inhouden te verwerken en leerdoelen te bereiken op hun eigen tempo
of om enkele vakken, waarvoor ze niet slaagden, het jaar erop in te
halen zonder een volledig jaar te moeten verliezen. Ook de opleiding
spreiden over een langere periode, of er tijdelijk kunnen uitstappen
om dan het proces te hernemen, zou voor sommige cursisten een doenbare
piste moeten zijn. </li>
  <li>Sommige cursisten zullen misschien al andere trajecten gevolgd
hebben.
Ze hebben vroeger al een deel van de opleiding gevolgd, of ze worden
reeds ingezet als ervaringsdeskundige in sommige sectoren zonder dat
ze hiervoor de geëigende opleiding gevolgd hebben. Ze hebben in ieder
geval al competenties verworven die in de huidige opleiding best zouden
gehonoreerd worden. </li>
  <li>Het nagelnieuwe karakter van de opleiding vraagt gedurende de
eerste
jaren om een permanente evaluatie, om onderzoek en om bijsturing.
De opleiding moet voldoende open staan voor invloeden vanuit de
tewerkstelling
van ervaringsdeskundigen. Om deze evaluatie en bijsturing te kunnen
verwezenlijken is het noodzakelijk dat de opleiding overal in
Vlaanderen
zeer gelijkvormig uitgewerkt wordt. Een modulair model, met duidelijke
eenheden, gehelen, leerdoelen en inhouden, bevordert de transparantie
en de eenvormigheid. </li>
</ol>
<h4><a name="htoc205">9.4.1.2</a>&nbsp;&nbsp;Een mogelijke modulaire
uitwerking</h4>
Mocht de opleiding tot ervaringsdeskundige in modulaire vorm uitgewerkt
worden, dan zou ze in elk geval een sterke trajectondertoon moeten
bevatten om haar eigenheid niet te verliezen. Het persoonlijk proces
van de cursist, dat in de opleiding zo een prominente plaats inneemt,
vereist niet enkel een logische opbouw, men moet er ook
noodzakelijkerwijs
de nodige tijd voor nemen. Een eventueel versneld doorlopen van de
opleiding, wat in een modulair systeem niet uitgesloten is, zou haaks
hierop staan.<br>
<br>
<a href="#modulair-stroomdiagram">Figuur 9.1</a> geeft schematisch weer
hoe een
opleiding tot ervaringsdeskundige in de armoede en sociale uitsluiting
er eventueel zou kunnen uitzien in een modulair stelsel.
<blockquote>
  <div align="center">
  <hr size="2" width="80%"></div>
  <div align="center"><img alt="modulair opleidingsdiagram"
 src="../opleidingsdiagram.png" style="width: 663px; height: 464px;"></div>
  <br>
  <div align="center">Figuur 9.1: <a name="modulair-stroomdiagram"></a>
modulair stroomdiagram</div>
  <br>
  <div align="center">
  <hr size="2" width="80%"></div>
</blockquote>
<br>
<br>
<br>
<h3><a name="htoc206">9.4.2</a>&nbsp;&nbsp;Planning van de
cursistengroepen</h3>
Diverse elementen zijn van belang bij het opmaken van een programmatie
voor Vlaanderen van de opleiding tot ervaringsdeskundige in armoede
en sociale uitsluiting. Zo zal een stabiele planning bijvoorbeeld
bevorderlijk zijn voor het uitbouwen en samenhouden van een stabiele
ploeg van competente docenten en begeleiders. Een evenwichtige
spreiding
van de opleiding over alle Vlaamse provincies zal dan weer bevorderlijk
zijn voor de toegankelijkheid van de opleiding voor kandidaat-cursisten
uit alle delen van Vlaanderen. Verder is het aangewezen dat het aantal
afstuderende cursisten zo goed mogelijk tegemoet komt aan de vraag
naar ervaringsdeskundigen op de arbeidsmarkt. In zo een geval krijgt
een afstuderende ervaringsdeskundige een reëel perspectief op
tewerkstelling,
terwijl toch aan de vraag naar ervaringsdeskundigen tegemoetgekomen
kan worden.<br>
<br>
Indien de subsidiëring het toelaat, wordt er op basis van de voorgaande
overwegingen geopteerd om in elke provincie steeds 2 cursistengroepen
in opleiding te hebben. <a href="#planning-cursistengroepen">Tabel 9.2</a>
toont deze planning in een schema.<br>
<br>
Indien de opleiding in een modulaire vorm zou aangeboden worden, kan
deze planning wellicht in lichte mate wijzigen, gezien het feit dat
het voor cursisten dan ook mogelijk wordt om de opleiding op kortere
tijd te doorlopen of ze over een langere periode te spreiden. Toch
zal de planning van de start van nieuwe cursistengroepen en de
voorkeur-organisatie
en -spreiding van de verschillende modules over vier schooljaren
hierdoor
niet beïnvloed worden.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td style="font-weight: bold;" align="center" nowrap="nowrap">jaar
X</td>
        <td style="font-weight: bold;" align="center" nowrap="nowrap">jaar
X+1</td>
        <td style="font-weight: bold;" align="center" nowrap="nowrap">jaar
X+2</td>
        <td style="font-weight: bold;" align="center" nowrap="nowrap">jaar
X+3</td>
        <td style="font-weight: bold;" align="center" nowrap="nowrap">jaar
X+4</td>
      </tr>
      <tr>
        <td style="vertical-align: top;"><br>
        </td>
        <td style="vertical-align: top;"><br>
        </td>
        <td style="vertical-align: top;"><br>
        </td>
        <td style="vertical-align: top;"><br>
        </td>
        <td style="vertical-align: top;"><br>
        </td>
      </tr>
      <tr>
        <td align="center" nowrap="nowrap"><span
 style="font-weight: bold;">Schooljaar 1</span><br>
Brussel<br>
Hasselt<br>
        </td>
        <td align="center" nowrap="nowrap"><span
 style="font-weight: bold;">Schooljaar 2</span><br>
Brussel<br>
Hasselt<br>
        </td>
        <td align="center" nowrap="nowrap"><span
 style="font-weight: bold;">Schooljaar 3</span><br>
Brussel<br>
Hasselt<br>
        </td>
        <td align="center" nowrap="nowrap"><span
 style="font-weight: bold;">Schooljaar 4</span><br>
Brussel<br>
Hasselt<br>
        </td>
        <td align="center" nowrap="nowrap">&nbsp;</td>
      </tr>
      <tr>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
        <td align="center" nowrap="nowrap">&nbsp;</td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap"><span
 style="font-weight: bold;">Schooljaar 1</span><br>
Gent<br>
Antwerpen<br>
Kortrijk<br>
        </td>
        <td align="center" nowrap="nowrap"><span
 style="font-weight: bold;">Schooljaar 2</span><br>
Gent<br>
Antwerpen<br>
Kortrijk<br>
        </td>
        <td align="center" nowrap="nowrap"><span
 style="font-weight: bold;">Schooljaar 3</span><br>
Gent<br>
Antwerpen<br>
Kortrijk<br>
        </td>
        <td align="center" nowrap="nowrap"><span
 style="font-weight: bold;">Schooljaar 4</span><br>
Gent<br>
Antwerpen<br>
Kortrijk<br>
        </td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap"><span
 style="font-weight: bold;">Schooljaar 1</span><br>
Brussel<br>
Hasselt<br>
        </td>
        <td align="center" nowrap="nowrap"><span
 style="font-weight: bold;">Schooljaar 2</span><br>
Brussel<br>
Hasselt<br>
        </td>
        <td align="center" nowrap="nowrap"><span
 style="font-weight: bold;">Schooljaar 3</span><br>
Brussel<br>
Hasselt<br>
        </td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap"><span
 style="font-weight: bold;">Schooljaar 1</span><br>
Gent<br>
Antwerpen<br>
Kortrijk<br>
        </td>
        <td align="center" nowrap="nowrap"><span
 style="font-weight: bold;">Schooljaar 2</span><br>
Gent<br>
Antwerpen<br>
Kortrijk<br>
        </td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap"><br>
        </td>
        <td align="center" nowrap="nowrap"><br>
        </td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap"><span
 style="font-weight: bold;">Schooljaar 1</span><br>
Brussel<br>
Hasselt<br>
        </td>
      </tr>
      <tr>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap">&nbsp;</td>
        <td align="center" nowrap="nowrap"><br>
        </td>
      </tr>
    </tbody>
  </table>
  </div>
  <br>
  <div align="center">Tabel 9.2: <a name="planning-cursistengroepen"></a>Planning
cursistengroepen</div>
  <div align="center">
  <hr size="2" width="80%"></div>
</blockquote>
<h3><a name="htoc207">9.4.3</a>&nbsp;&nbsp;Grootte van de
cursistengroepen</h3>
Aangezien het basisjaar zowel voor de cursist als voor de
opleidingsverantwoordelijken
onder meer tot doel heeft na te gaan of de betrokken cursist echt
thuis hoort in de opleiding tot ervaringsdeskundige en op het einde
van het basisjaar reeds voldoende gevorderd is in zijn persoonlijk
proces om in aanmerking te komen voor de overstap naar de
opvolgingsjaren
van de opleiding, is het dus inherent aan het basisjaar dat een aantal
cursisten afhaakt of door de begeleiding verplicht wordt om de
opleiding
te stoppen. In het begin hield men daar onvoldoende rekening mee,
wat heeft geresulteerd in groepen met een te geringe omvang. <br>
<br>
In de praktijk stelde men op basis van de ervaring met de eerste
cursistengroepen
vast dat ongeveer twee op de drie cursisten die met het basisjaar
starten, uiteindelijk doorstromen naar het tweede opleidingsjaar.
Dit stelde enkele specifieke problemen inzake groepsgrootte.<br>
<br>
De grootte van de groep moet het realiseren van de leerdoelen
bevorderen.
Daarenboven moet de groepsgrootte bevorderlijk zijn voor een
ervaringsgerichte
aanpak en voor het constructief aanwenden van groepsdynamische
processen.
Het basisjaar is op dat vlak een heel intensief gebeuren dat ook een
intensieve begeleiding behoeft. Daarom wilde men de grootte van de
groep in het basisjaar beperkt houden. Aanvankelijk ging men ervan
uit dat een groep in het basisjaar maximaal mag bestaan uit vijftien
personen, en in een ideaal scenario hield men een groepsgrootte van
tien tot twaalf voor ogen. Gezien de uitval gedurende het basisjaar
betekende dit dat men voor de opvolgingsjaren van de opleiding, die
iets minder eisen stellen op het vlak van intensiteit van begeleiding,
slechts een erg kleine groep overhield. Omwille van het proces uit
het basisjaar vormt deze cursistengroep een hechte groep die een grote
mate van veiligheid kan bieden aan haar leden. De dubbele omkadering
van een dergelijke kleine groep, die om inhoudelijke redenen
noodzakelijk
moet bestaan uit een docent en een ervaringsdeskundige, en daarenboven
nog eens wordt aangevuld met een 35% mandaat voor een lokale
opleidingscoördinator,
is erg kostenintensief.<br>
<br>
Om dit te ondervangen, en met als doel om in de toekomst het tweede
opleidingsjaar te kunnen aanvatten met een groep van ongeveer twaalf
tot veertien cursisten koos men ervoor om het basisjaar toch te starten
met een groep van zestien cursisten, hoewel dit verre van een ideale
groepsgrootte is. In principe worden tijdens de eerste drie maanden
cursisten die uit de groep wegvallen, steeds vervangen. Een dergelijke
vervanging moet zorgvuldig gebeuren. Dit wil zeggen dat cursisten
bij de start moeten ingelicht worden over het feit dat er nog nieuwe
cursisten kunnen aansluiten, indien er tijdens de eerste maanden
cursisten
afvallen. Ook met de nieuwe cursist moet zijn aansluiting bij de groep
grondig voorbereid worden.<br>
<br>
De pragmatische keuze voor een groepsgrootte van zestien cursisten
wordt ingegeven door het feit dat de financieringsnorm, die door het
ministerie van onderwijs gehanteerd wordt, twaalf bedraagt en men
gedurende de opleiding hoe dan ook rekening moet houden met een uitval
van cursisten om uiteenlopende redenen. Om de feitelijke groepsgrootte
meer in overeenstemming te kunnen brengen met de optimale grootte
zou een financieringsnorm van acht veel wenselijker zijn. Een startende
nieuwe cursistengroep zou in dat geval uit maximaal twaalf tot veertien
cursisten kunnen bestaan. Op langere termijn is het daarom absoluut
noodzakelijk dat het departement onderwijs voorziet in meer aangepaste
normen inzake groepsgrootte, wat de opleiding tot ervaringsdeskundige
betreft. Mocht de opleiding in het basisjaar kunnen werken met optimale
groepen van tien tot twaalf cursisten, dan zou dit een belangrijke
stap vooruit zijn in het realiseren van goede opleidingscondities,
zodat zoveel mogelijk cursisten de opleiding met goed gevolg kunnen
volgen. Daarenboven zou het gemakkelijker haalbaar worden om de aan
de opleiding verbonden meerkost inzake procesbegeleiding en
opleidingscoördinatie
te financieren.<br>
<br>
Men zou een meer verantwoorde groepsgrootte gedurende het basisjaar
kunnen combineren met een meer gepaste groepsgrootte gedurende de
opvolgingsjaren van de opleiding indien men twee opleidingsgroepen
na het basisjaar tot één groep zou samenvoegen bij de start van het
tweede opleidingsjaar. Dit is eenmaal met weinig succes uitgeprobeerd
in het eerste jaar waarin de opleiding werd ingericht. Twee groepen
laten samensmelten tot één groep heeft hoe dan ook het nadeel dat
de cursisten de mensen van de andere groep en hun levensgeschiedenissen
niet hebben leren kennen. Dit betekent dus een verlies aan veiligheid
voor de betrokkenen, wat bij het begin van het tweede jaar van de
opleiding intensief werken vereist om opnieuw een veilige groep te
vormen.
<blockquote>``Toen onze groep samengevoegd werd met een aantal
cursisten van
een andere cursistengroep, ontstonden er spanningen. We kenden hen
niet, we wisten niet wie ze waren, we kenden hun achtergrond niet.
Maar vooral hadden we schrik voor onze eigen veiligheid. En daarom
viel het ons moeilijk om hen vertrouwen te schenken. In veel gevallen
stonden we tegenover elkaar. Het heeft zeer lang geduurd alvorens
er opnieuw vriendschap heerste in de groep. Zo heb ik mezelf een paar
weken buiten de groep gehouden. Ik had heel goede vrienden gemaakt
in onze cursistengroep, maar met die nieuwelingen erbij, wilde ik
er niets meer van weten. Ik wilde er niet meer bij horen. Vooral was
ik bang om me kwetsbaar op te stellen, uit vrees dat dit misbruikt
zou worden. En daarenboven had ik het met een van die nieuwkomers
bijzonder moeilijk. Hij had kunnen studeren en daardoor waren er voor
hem poorten opengegaan, terwijl ik nooit de kans had gehad om te
studeren.
Ik voelde me minderwaardig tegenover hem, een gevoel dat ik in het
hele basisjaar niet had gehad. Uiteindelijk stelde ik de groep voor
de keuze. Ze hadden te kiezen tussen hem en mij. Toen ben ik bij de
procesbegeleiders geroepen. Het waren soms harde gesprekken. Welk
recht had ik om zoiets te doen? Waarom wilde ik een andere cursist
kansen ontnemen? Uiteindelijk hebben die gesprekken mij vooruit
geholpen.''
</blockquote>
Als twee cursistengroepen na het basisjaar samengevoegd worden, is
het bovendien nauwelijks realiseerbaar om voor alle cursisten het
principe te laten gelden dat de tandem van procesbegeleiders uit het
basisjaar de cursisten blijft volgen gedurende de hele opleiding.<br>
<br>
<a name="toc46"></a>
<h2><a name="htoc208">9.5</a>&nbsp;&nbsp;Reglementair kader voor
cursisten</h2>
<h3><a name="htoc209">9.5.1</a>&nbsp;&nbsp;Afspraken in verband met
aanwezigheden</h3>
Bij de aanvang van het basisjaar wordt tijd uitgetrokken om afspraken
te maken en een veilige omgeving te creëren. Dit wordt behandeld in
<a href="handboek-ed012.html#afspraken-maken">paragraaf 11.5.2.4</a>.
De meeste afspraken hebben betrekking op een respectvolle en zorgzame
onderlinge omgang tijdens het basisjaar. Maar er wordt ook gestreefd
naar duidelijkheid over de geldende afspraken in verband met
afwezigheden.
Deze regels gelden niet enkel voor het basisjaar, maar blijven
gedurende
de hele opleiding van kracht.<br>
<br>
Het doen naleven van deze regels is een aandachtspunt gedurende de
hele opleiding. De wijze waarop men naar deze naleving streeft,
evolueert
naargelang de opleiding vordert. Bij de aanvang van het basisjaar
is een soepele hantering noodzakelijk. Sommige cursisten hebben het
dan nog zeer moeilijk in het omgaan met tijd. Naarmate de opleiding
vordert ziet men dat cursisten hierin vaardiger worden, zodat ze er
beter in slagen deze regels stipter na te leven. Ondanks hun soepele
hantering, worden de regels van op tijd komen en van verwittigen bij
afwezigheid naar de cursist toe benoemd als een evidentie. Het is
enkel in hun toepassing dat ze als een groeiproces worden gehanteerd.
Indien men het naar de cursisten toe zou formuleren als een
groeiproces,
zou het veel moeilijker vallen om uiteindelijk uit te komen bij de
evidentie.<br>
<br>
De schriftelijke versie van deze regels over afwezigheden, die aan
iedere cursist overhandigd worden, is terug te vinden in <a
 href="handboek-ed022.html#afwezigheden">bijlage B</a>. Bij het
overhandigen van deze regels
legt men aan de cursist uit dat het belangrijk is dat hij ze gedurende
de hele duur van de opleiding bewaart.<br>
<br>
<h3><a name="htoc210">9.5.2</a>&nbsp;&nbsp;Huishoudelijke reglement</h3>
Het huishoudelijke reglement voor de cursisten bevat algemene
informatie
over de opleiding. Zo wordt er onder meer in toegelicht tot welke
doelgroep de opleiding zich richt en wat de opleiding precies inhoudt.
Ook de voorwaarden om toegelaten te worden tot de achtereenvolgende
fases in de opleiding worden erin opgesomd.<br>
<br>
Verder bevat het regels die door de cursisten nageleefd moeten worden
en enkele bepalingen die in het examenreglement geen plaats konden
vinden, maar die toch relevant zijn voor de cursisten. Er bestaat
bijvoorbeeld behoefte aan duidelijkheid omtrent de mogelijkheden van
de opleiding om een cursist uit te sluiten indien hij zich schuldig
maakt aan het belemmeren van de groei van medecursisten of aan het
schenden van de privacy door het naar buiten brengen van levensverhalen
van medecursisten. Duidelijke richtlijnen zijn bijvoorbeeld ook nodig
in die gevallen waarin een cursist dreigt achterop te geraken met
zijn beroepspraktijk.<br>
<br>
Tenslotte bevat het huishoudelijke reglement basisinformatie over
een aantal praktische zaken in verband met de opleiding, zodat de
cursist er desgewenst heel wat antwoorden op concrete vragen in kan
vinden.<br>
<br>
Het huishoudelijke reglement is opgenomen in <a
 href="handboek-ed023.html#huishoudelijk-reglement">bijlage C</a>.<br>
<br>
<h3><a name="htoc211">9.5.3</a>&nbsp;&nbsp;Examenreglement</h3>
Het examenreglement biedt de cursisten duidelijkheid over de wijze
waarop de lesvakken beoordeeld worden en over de manier van examineren.<br>
<br>
Voor de opleiding tot ervaringsdeskundige maakt men geen gebruik van
het algemene examenreglement, zoals dat van kracht is in de Centra
voor Volwassenenonderwijs. Er werd specifiek voor de opleiding tot
ervaringsdeskundige een eigen examenreglement ontwikkeld. Gezien het
feit dat de Centra voor Volwassenenonderwijs ten opzichte van het
Ministerie van Onderwijs gelden als de inrichters van de opleiding,
was het noodzakelijk om dit examenreglement te ontwikkelen in
samenwerking
en in overleg met deze partners.<br>
<br>
Het ontwikkelen van een specifiek examenreglement voor deze opleiding
was bijvoorbeeld noodzakelijk om bij de beoordeling van de cursisten
het aspect ervaringsdeskundigheid mee in rekening te kunnen brengen,
en dit niet enkel tijdens het basisjaar, maar ook gedurende de hele
opleiding en voor alle vakken.<br>
<br>
U vindt een kopie van het examenreglement in <a
 href="handboek-ed024.html#examenreglement">bijlage D</a>.<br>
<br>
<h3><a name="htoc212">9.5.4</a>&nbsp;&nbsp;Klachtenbehandeling</h3>
Personen die in armoede leven hebben op grond van hun ervaringen uit
het verleden vaak het idee ontwikkeld ``als je als arme betrokken
bent in een conflict, weet je het wel: je trekt steeds aan het kortste
eind.'' Op grond van deze vroegere ervaringen kunnen cursisten een
grote terughoudendheid aan de dag leggen om een klacht te uiten met
betrekking tot een als onrechtvaardig ervaren situatie en kunnen ze
erg wantrouwig zijn met betrekking tot de onpartijdigheid bij de
behandeling
van klachten. Daarom is het van belang dat een opleiding zoals die
voor ervaringsdeskundige, een bijzondere gevoeligheid ontwikkelt voor
het detecteren bij cursisten van klachten en gevoelens in verband
met al dan niet vermeende onrechtvaardige behandelingen, zodat men
er erkenning aan kan geven en er op een informele manier kan op ingaan.<br>
<br>
Maar het is tevens belangrijk dat men een bijzondere aandacht besteedt
aan het installeren van een degelijke formele structuur voor
klachtenbehandeling.
Sommige cursisten hebben immers vrij snel het gevoel dat er te weinig
aandacht geschonken wordt aan structuren voor participatie en inspraak
door de cursisten en aan structuren waar ze terecht kunnen met klachten
over en conflicten met begeleiders en docenten.<br>
<br>
Ondanks die bijzondere gevoeligheden van cursisten uit de opleiding
tot ervaringsdeskundige is het niet aangewezen om te voorzien in een
aparte klachtenbehandelingsstructuur voor deze cursisten. Door het
feit dat de opleiding tot ervaringsdeskundige gestalte krijgt in een
samenwerkingsverband tussen De Link en de instellingen voor
volwassenenonderwijs,
kunnen de cursisten immers met eventuele klachten terecht bij de
ombudspersoon
van die instellingen. Het komt er voor die instellingen uiteraard
op aan om voor de cursisten van de opleiding tot ervaringsdeskundige
de toegang tot de figuur van de ombudspersoon laagdrempelig te houden.<br>
<br>
<hr>
<a href="handboek-ed104.html"><img src="previous_motif.gif"
 alt="Previous"> Vorige</a> <a href="index.html"><img
 src="contents_motif.gif" alt="Up"> Titelpagina</a> <a
 href="handboek-ed011.html"><img src="next_motif.gif" alt="Next"> Volgende</a>

<!-- Start of StatCounter Code -->
<script type="text/javascript" src="../../../../statcounter/statcounter_vars.js">
</script>
<script type="text/javascript" src="http://www.statcounter.com/counter/counter.js">
</script>
<!-- End of StatCounter Code -->


</body>
</html>
