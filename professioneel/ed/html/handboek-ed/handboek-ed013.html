<!DOCTYPE HTML PUBLIC "-//W3C//DTD HTML 4.0 Transitional//EN" "http://www.w3.org/TR/REC-html40/loose.dtd">
<html>
<head>
  <meta http-equiv="Content-Type"
 content="text/html; charset=ISO-8859-15">
  <meta name="GENERATOR" content="hevea 1.07">
  <title>Opvolgingsjaren</title>
</head>
<body style="color: rgb(0, 0, 0); background-color: rgb(255, 204, 153);" alink="#000099" link="#000099" vlink="#990099">
<a href="handboek-ed012.html"><img src="previous_motif.gif"
 alt="Previous"> Vorige</a> <a href="index.html"><img
 src="contents_motif.gif" alt="Up"> Titelpagina</a> <a
 href="handboek-ed105.html"><img src="next_motif.gif" alt="Next"> Volgende</a>
<hr>
<h1><a name="htoc288">Hoofdstuk 12.</a>&nbsp; <a name="opvolgingsjaren"></a>Opvolgingsjaren</h1>
<ul>
  <li><a href="handboek-ed013.html#toc58">Inleiding</a> </li>
  <li><a href="handboek-ed013.html#toc59">Aandachtspunten en beginselen</a>
  </li>
  <li><a href="handboek-ed013.html#toc60">Algemene opleidingsdoelen</a>
  </li>
  <li><a href="handboek-ed013.html#toc61">Lesinhouden</a> </li>
  <li><a href="handboek-ed013.html#toc62">Beroepspraktijk</a> </li>
  <li><a href="handboek-ed013.html#toc63">De opleiding en de groei van
cursisten</a> </li>
  <li><a href="handboek-ed013.html#toc64">De opleiding en de
persoonlijke
levenssfeer</a> </li>
  <li><a href="handboek-ed013.html#toc65">Nazorg voor afstuderende
cursisten</a> </li>
</ul>
<a name="toc58"></a>
<h2><a name="htoc289">12.1</a>&nbsp;&nbsp;Inleiding</h2>
Aansluitend op het basisjaar van de opleiding komen drie
opvolgingsjaren.
Zij worden opgebouwd rond drie pijlers:
<ul>
  <li>een verdere ontwikkeling van deskundigheid uitgaande van de eigen
ervaring. De eigen ervaringen van de cursisten en de permanente
terugkoppeling
van het geleerde op de persoonlijke geschiedenis loopt als een rode
draad doorheen gans de opleiding; </li>
  <li>vakspecifieke opleiding, bestaande uit technische vakken. Bij het
aanleren van technische vaardigheden wordt gefocust op de specifieke
functie van ervaringsdeskundige in het werkveld, zoals die in het
beroepsprofiel beschreven staat; </li>
  <li>beroepspraktijk. </li>
</ul>
Het doel is de cursisten klaar te maken voor het werkveld via een
ervaringsgerichte opleiding, gecombineerd met stages in het werkveld
en aangevuld met supervisie en individuele begeleiding. Ondanks het
feit dat de finaliteit van de opleiding op de arbeidsmarkt ligt, wordt
ze door cursisten ook als erg zinvol ervaren voor hun zelfontplooiing.<br>
<br>
De vakinhouden werden bepaald met het oog op de latere tewerkstelling
in de armoedebestrijding. Hiervoor was het beroepsprofiel <em>Ervaringsdeskundige
in armoede en sociale uitsluiting</em> [<a
 href="handboek-ed033.html#Bem03">Vandenbempt
en Demeyer 2003</a>] een belangrijke bron
van inspiratie. Het Hoger Instituut voor de Arbeid werkte dit
beroepsprofiel
uit. Het beschrijft de noodzakelijke inhouden, vaardigheden en
houdingen
die ervaringsdeskundigen zich dienen eigen te maken. Daarnaast werden
de inhouden van de opleiding ook gestoffeerd, geëvalueerd en
bijgestuurd
door de praktijk- en tewerkstellingservaringen van de eerste
opleidingsgroepen.<br>
<br>
Vanaf het tweede jaar van het opleidingstraject hebben de cursisten
gesuperviseerde beroepspraktijk. Naarmate de opleiding vordert, neemt
het aandeel van de gesuperviseerde beroepspraktijk toe. Het grootste
deel daarvan gaat uiteraard naar de stage bij een dienst of in een
organisatie. Maar ook de individuele begeleidingsgesprekken, die in
principe tweemaal per semester plaats vinden, vallen hieronder, evenals
eventuele momenten van groepssupervisie.<br>
<br>
<a href="#lesuren">Tabel 12.1</a> lesuren lesuren biedt een schematisch
overzicht
per semester van de onderlinge verhouding tussen gesuperviseerde
beroepspraktijk
en technische vakken, uitgedrukt in aantal lesuren.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td align="left" nowrap="nowrap">Semester</td>
        <td align="center" nowrap="nowrap">1</td>
        <td align="center" nowrap="nowrap">2</td>
        <td align="center" nowrap="nowrap">3</td>
        <td align="center" nowrap="nowrap">4</td>
        <td align="center" nowrap="nowrap">5</td>
        <td align="center" nowrap="nowrap">6</td>
      </tr>
      <tr>
        <td align="left" nowrap="nowrap">Beroepspraktijk</td>
        <td align="center" nowrap="nowrap">-</td>
        <td align="center" nowrap="nowrap">80 u</td>
        <td align="center" nowrap="nowrap">160 u</td>
        <td align="center" nowrap="nowrap">160 u</td>
        <td align="center" nowrap="nowrap">200 u</td>
        <td align="center" nowrap="nowrap">200 u</td>
      </tr>
      <tr>
        <td align="left" nowrap="nowrap">Technische vakken</td>
        <td align="center" nowrap="nowrap">260 u</td>
        <td align="center" nowrap="nowrap">260 u</td>
        <td align="center" nowrap="nowrap">140 u</td>
        <td align="center" nowrap="nowrap">140 u</td>
        <td align="center" nowrap="nowrap">140 u</td>
        <td align="center" nowrap="nowrap">140 u</td>
      </tr>
    </tbody>
  </table>
  </div>
  <br>
  <div align="center">Tabel 12.1: <a name="lesuren"></a>Opleidingsprogramma
naar aantal lesuren</div>
  <br>
  <div align="center">
  <hr size="2" width="80%"></div>
</blockquote>
De opleiding is lineair opgebouwd. Het is evenwel niet ondenkbaar
dat ze ook modulair zou aangeboden worden. In essentie betekent dit
dat elke module beschouwd wordt als een afzonderlijk geheel. In een
modulair stelsel is het dus niet noodzakelijk om geslaagd te zijn
voor alle vakken uit de vorige module om naar de volgende module te
mogen overstappen. Ook indien men niet geslaagd is voor bepaalde
vakken,
kan de overstap naar de volgende module gemaakt worden. Om het
einddiploma
te behalen moet men evenwel later, wanneer de betreffende module
opnieuw
wordt ingericht, de vakken hernemen waarvoor men niet geslaagd was.<br>
<br>
Voor de opleiding tot ervaringsdeskundige zou ook in een modulair
systeem de behoefte bestaan aan een duidelijk stroomdiagram, omdat
de opleiding een uitgesproken procesmatig karakter heeft. Een
bijkomende
reden voor het belang van een duidelijk stroomdiagram voor deze
opleiding
is het feit dat de cursisten uit deze studierichting door allerhande
omstandigheden geregeld geconfronteerd worden met de onmogelijkheid
om gedurende een bepaalde periode de opleiding geheel of gedeeltelijk
voort te volgen. In zo een stroomdiagram wordt voor elk vak duidelijk
aangegeven welke de precieze consequenties zijn, indien je dit vak
niet hebt gevolgd. Een schets van ontwerpstroomdiagram voor een
gemodulariseerde
opleiding tot ervaringsdeskundige werd eerder in dit boek gemaakt,
meer bepaald in <a href="handboek-ed010.html#modulair-stroomdiagram">figuur
9.1</a>.<br>
<br>
Vanuit het oogpunt van groepsdynamiek is een lineair systeem meest
aangewezen. Een modulair systeem daarentegen is vanuit een dergelijk
oogpunt helemaal niet vanzelfsprekend. Voor de opleiding tot
ervaringsdeskundige
is die groepsdynamiek van erg groot belang omdat het werken vanuit
de eigen levensgeschiedenis erin zo centraal staat. En wanneer een
cursist, die een tijdje heeft moeten afhaken, in een andere groep
de draad terug moet opnemen, blijft het telkens afwachten of dit in
die groep wel zal willen lukken.<br>
<br>
<a href="#vakoverzicht">Tabel 12.2</a> geeft een overzicht van de
behandelde vakken
per semester.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td align="center" nowrap="nowrap">Semester</td>
        <td style="font-weight: bold;" colspan="2" align="center"
 nowrap="nowrap">Overzicht technische vakken</td>
      </tr>
      <tr>
        <td align="center" nowrap="nowrap">1</td>
        <td align="left" nowrap="nowrap">Pedagogische processen en
vraagstukken</td>
        <td align="left" nowrap="nowrap">60 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Maatschappijleer en armoede</td>
        <td align="left" nowrap="nowrap">60 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Communicatieve vaardigheden en
training</td>
        <td align="left" nowrap="nowrap">40 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Expressieve agogische
vaardigheden</td>
        <td align="left" nowrap="nowrap">20 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Specifieke vaardigheden</td>
        <td align="left" nowrap="nowrap">80 uur</td>
      </tr>
      <tr>
        <td align="center" nowrap="nowrap">2</td>
        <td align="left" nowrap="nowrap">Psychologische processen en
vraagstukken</td>
        <td align="left" nowrap="nowrap">60 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Rechtsvraagstukken</td>
        <td align="left" nowrap="nowrap">60 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Communicatieve vaardigheden en
training</td>
        <td align="left" nowrap="nowrap">40 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Expressieve agogische
vaardigheden</td>
        <td align="left" nowrap="nowrap">20 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Specifieke vaardigheden</td>
        <td align="left" nowrap="nowrap">80 uur</td>
      </tr>
      <tr>
        <td align="center" nowrap="nowrap">3</td>
        <td align="left" nowrap="nowrap">Psychologische en pedagogische
processen en vraagstukken</td>
        <td align="left" nowrap="nowrap">40 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Expressieve agogische
vaardigheden</td>
        <td align="left" nowrap="nowrap">20 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Specifieke vaardigheden</td>
        <td align="left" nowrap="nowrap">80 uur</td>
      </tr>
      <tr>
        <td align="center" nowrap="nowrap">4</td>
        <td align="left" nowrap="nowrap">Psychologische en pedagogische
processen en vraagstukken</td>
        <td align="left" nowrap="nowrap">40 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Expressieve agogische
vaardigheden</td>
        <td align="left" nowrap="nowrap">20 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Specifieke vaardigheden</td>
        <td align="left" nowrap="nowrap">80 uur</td>
      </tr>
      <tr>
        <td align="center" nowrap="nowrap">5</td>
        <td align="left" nowrap="nowrap">Ethiek en levensbeschouwing</td>
        <td align="left" nowrap="nowrap">40 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Expressieve agogische
vaardigheden</td>
        <td align="left" nowrap="nowrap">20 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Specifieke vaardigheden</td>
        <td align="left" nowrap="nowrap">80 uur</td>
      </tr>
      <tr>
        <td align="center" nowrap="nowrap">6</td>
        <td align="left" nowrap="nowrap">Situatiegerichte training</td>
        <td align="left" nowrap="nowrap">40 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Expressieve agogische
vaardigheden</td>
        <td align="left" nowrap="nowrap">20 uur</td>
      </tr>
      <tr>
        <td align="center" nowrap="nowrap">&nbsp;</td>
        <td align="left" nowrap="nowrap">Specifieke vaardigheden</td>
        <td align="left" nowrap="nowrap">80 uur</td>
      </tr>
    </tbody>
  </table>
  </div>
  <br>
  <div align="center">Tabel 12.2: <a name="vakoverzicht"></a>Behandelde
vakken per semester</div>
  <br>
  <div align="center">
  <hr size="2" width="80%"></div>
</blockquote>
<a name="toc59"></a>
<h2><a name="htoc290">12.2</a>&nbsp;&nbsp;Aandachtspunten en beginselen</h2>
<h3><a name="htoc291">12.2.1</a>&nbsp;&nbsp;De lesvakken</h3>
De meeste technische vakken worden door vakdocenten gedoceerd. De
overige, namelijk de vakken waarin de belangrijkste methodieken van
de ervaringsdeskundige getraind worden, de zogenaamde methodiekvakken,
worden begeleid door dezelfde procesbegeleiders die het basisjaar
begeleid hebben. Zij nemen ook in tandemverband de begeleiding van
de gesuperviseerde beroepspraktijk op zich. De ervaringsdeskundige
procesbegeleider is ook aanwezig in de lessen van de technische vakken
die door een vakdocent worden gegeven.<br>
<br>
De vakinhouden worden sterk mee bepaald door de inhoud van armoede
en zijn gericht op de specificiteit van de latere tewerkstelling van
de cursisten in de armoedebestrijding in hun functie als
ervaringsdeskundige.
Door de inhouden van de gedoceerde vakken zoveel mogelijk toe te
spitsen
op het beroep van ervaringsdeskundige, wordt hun relevantie in functie
van ervaringsdeskundigheid voor cursisten zo zichtbaar mogelijk
gemaakt.
Daarom kan het aangewezen zijn dat de docent vooraf de concrete
inhouden,
die hij in zijn vak plant te geven, bespreekt met de procesbegeleiders,
zodat zij de docent wat kunnen informeren over de aspecten die vanuit
het perspectief van ervaringsdeskundigheid erg cruciaal zijn, over
de elementen die voor mensen in armoede vaak moeilijk liggen,
enzovoort.
Indien de docent een dergelijke werkwijze volgt, resulteert dit meestal
in een erg goede cursus. Alleen is het een tijdsintensieve manier
van werken, die helaas binnen het kader van onderwijsuren moeilijk
te honoreren valt. Het is een gegeven dat docenten soms het gevoel
geeft dat De Link ten aanzien van hen te hoge verwachtingen stelt,
zodat docenten zich niet uitgenodigd voelen tot het ontwikkelen van
een lange termijnperspectief in De Link. Met het oog op een betere
ondersteuning voor docenten werkte De Link daarom voor elk vak een
basissyllabus uit, die docenten, die dit wensen, als leidraad voor
hun vak kunnen nemen.<br>
<br>
De methodiek die bij het doceren van de vakken wordt gebruikt, tracht
zoveel mogelijk aansluiting te vinden bij de ervaringen van de
cursisten.
Wel is het wenselijk dat men in de didactische aanpak een grote
variatie
aan stijlen aan bod laat komen, zodat cursisten met uiteenlopende
leerstijlen gelijkwaardig aan hun trekken kunnen komen.<br>
<br>
Het ervaringsgerichte van de aanpak en de specifieke inhoudelijke
invulling van de vakken, gericht op armoede en ervaringsdeskundigheid,
kunnen meer kansen krijgen naarmate docenten en cursisten elkaar beter
leren kennen. Daarom is het zinvol om het aantal docenten in de
opleiding
eerder beperkt te houden, en zo mogelijk meerdere vakken aan eenzelfde
docent toe te vertrouwen.<br>
<br>
<h4><a name="htoc292">12.2.1.1</a>&nbsp;&nbsp;Geleidelijke opbouw</h4>
In de opleiding tot ervaringsdeskundige wordt ook een docent van een
opleidingsvak geconfronteerd met het feit dat cursisten tijdens de
opleiding de opdracht hebben de eigen levensgeschiedenis en de eigen
armoede-ervaring te verwerken in functie van hun taak als
ervaringsdeskundige.
Dit proces loopt voor elke cursist anders. Maar deze individuele
processen
hebben wel een voelbare invloed op de opleidingsvakken.<br>
<br>
Een heel duidelijke invloed is dat het opnemen van kennis moeilijk
lukt wanneer de eigen pijn nog erg plakt. Daarom is het op gang brengen
van een verwerkingsproces een centrale doelstelling van het basisjaar.
Maar die verwerking is op het einde van het basisjaar zeker niet
voltooid.
Dit kan soms betekenen dat les geven ook in het tweede jaar van de
opleiding nog erg moeilijk loopt, omdat er in het kader van het
individueel
proces nog heel veel verwerking gebeurt. Verder in de opleiding,
naarmate
het verwerkingsproces ook verder gevorderd is, zal het opnemen van
kennis vlotter verlopen en kan het les geven er daardoor eenvoudiger
op worden. Naarmate de opleiding vordert, kan ze met andere woorden
meer onder de druk uitkomen van de bezwarende ervaringen en gevoelens
die cursisten met zich meedragen vanuit hun verleden in armoede.
Hierdoor
gaan cursisten groeien in hun bekwaamheid om leerinhouden te integreren
en ontstaat er dus ruimte voor het doceren van vakinhouden.<br>
<br>
De ervaring heeft geleerd dat men in de opleiding moet uitgaan van
een geleidelijke opbouw. Dit betekent dat in het begin van de opleiding
het eigen verhaal van de cursist een centrale plaats bekleedt, terwijl
leerstof meer centraal komt te staan naarmate de opleiding vordert.
Het betekent ook dat de aanvangsjaren van de opleiding gemakkelijker
moeten zijn dan de laatste jaren ervan, waarbij de toenemende
moeilijkheidsgraad
verband kan houden met de inhouden uit het vak of ook met de strengheid
in de beoordeling. In de loop van de opleiding blijken cursisten
immers,
zoals gezegd, een opvallende evolutie door te maken wat betreft hun
capaciteiten inzake het verwerken en integreren van aangeboden
leerstof.
Dit gegeven heeft zijn invloed gehad op de invulling van de leerdoelen
voor de diverse vakken, die uiteraard kaderen in de einddoelstellingen
voor de gehele opleiding.<br>
<br>
Wat die einddoelstellingen betreft, heeft men moeten rekening houden
met de reële spanning die er bestaat tussen het aanbrengen van
leerinhouden
en het werken aan het persoonlijk proces van de cursisten. Tijd die
men aan deze persoonlijke processen besteedt, kan men niet besteden
aan het aanbrengen en integreren van leerinhouden. Maar leerinhouden
aanbrengen als die toch niet kunnen binnendringen bij de cursist omdat
zijn geest niet vrij is, heeft ook geen enkele zin. En dus moet er
tijd beschikbaar blijven voor de verdere verwerking van de persoonlijke
levensgeschiedenis, zodat die niet dermate gaat plakken dat leren
erdoor verhinderd wordt.<br>
<br>
Ook conflicten in de groep kunnen zodanig groot zijn dat ze het leren
onmogelijk maken. Het is dus even essentieel voor de opleiding dat
ook tijd en energie wordt vrijgemaakt om bewust met deze processen
om te gaan.<br>
<br>
Men is daarom bij het opmaken van het programma uitgegaan van de
noodzaak
om enkele vakken in te bouwen die bij uitstek geschikt zijn om iets
uitdrukkelijker in te gaan op processen, zoals het individueel
verwerkingsproces
van elke cursist en groepsprocessen en groepsconflicten. Hierdoor
kunnen andere vakken wat ontlast worden van de druk van processen
en conflicten die in de groep kunnen leven. De meer procesgerichte
vakken worden steeds in tandemverband gegeven door de
procesbegeleiders.
De vakken psychologische en pedagogische processen en vraagstukken
zijn hiervan een voorbeeld.<br>
<br>
Niet alle vakken hebben de opdracht om bij de cursisten het proces
van verwerking van de eigen armoede-ervaring verder te begeleiden.
Dit belet niet dat in elk vak van de opleiding elementen zitten die
op grond van de levensgeschiedenis van cursisten emotioneel zwaar
kunnen wegen. Vanuit ervaring is men tot het inzicht gekomen dat het
nodig is om hiermee rekening te houden bij het bepalen van de
onderlinge
volgorde tussen de vakken. Zo is men tot het besluit gekomen, dat
het onderdeel kennis maken met contextueel denken best vooraan in
de opleiding aan bod komt.<br>
<br>
Opleidingsvakken die door een docent worden gegeven, hebben in het
kader van het geheel van de opleiding als belangrijkste opdracht
relevante
kennis en inzichten aan te bieden en de nodige vaardigheden en
houdingen
te ontwikkelen. Men verwacht daarbij van iedere docent dat de inhouden
van zijn vak aansluiting moeten kunnen vinden bij de realiteit van
armoede. De docent is verantwoordelijk voor het realiseren van de
leerdoelen van zijn vak. Ondanks de in het programma ingebouwde
voorzorgen,
kan men niet steeds voorkomen dat het gewicht van individuele processen
of groepsprocessen toch soms zwaar gaat door wegen, met als gevolg
dat essentiële inzichten of kennisinhouden in een bepaald vak niet
aan bod zijn kunnen komen. Het is dan van belang dat de docent dit
signaleert, zodat gezocht kan worden in welk ander vak later in de
opleiding deze elementen alsnog aangebracht kunnen worden.<br>
<br>
<h4><a name="htoc293">12.2.1.2</a>&nbsp;&nbsp;Basisinhouden</h4>
In het basisjaar ligt de grootste klemtoon op het verwerken van de
eigen levenservaring. Ook tijdens het vervolg van de opleiding loopt
dit verwerkingsproces nog verder. Maar vanaf het tweede opleidingsjaar
wordt ook de nadruk gelegd op het ontwikkelen van een aantal
vaardigheden
en het verwerven van een aantal inzichten, zoals:
<ul>
  <li>communicatievaardigheden: luisteren en spreken; </li>
  <li>sociale vaardigheden: inzicht in de eigen persoon in relatie tot
de
anderen; </li>
  <li>situatiegerichte training: socialisatie; </li>
  <li>maatschappijleer; </li>
  <li>functiespecifieke vaardigheden: vaardigheden in de
ervaringsdeskundigheid. </li>
</ul>
De ervaring heeft geleerd dat het van wezenlijk belang is om op een
heel systematische wijze doorheen de hele opleiding aandacht te
besteden
aan deze basisvaardigheden en -inzichten. Vooral een geleidelijke
en doelgerichte opbouw is daarbij essentieel. Daarom heeft men ervoor
gekozen om in de opleiding een beperkt aantal basisinhouden uit te
werken als rode draden doorheen de opleiding. Die worden grondig
uitgewerkt
en er wordt vooral heel veel geïnvesteerd in cursisten ermee leren
omgaan. Zonder deze grondige aanpak, zou men bij cursisten misschien
wel veel inhouden kunnen introduceren, maar het zou helemaal niet
zeker zijn dat zij ook in staat zouden zijn om ermee om te gaan.<br>
<br>
Een goede illustratie hiervan is de theorie van Nagy. Voor de functie
van ervaringsdeskundige is de kennis van deze inzichten wezenlijk.
Daarom komt die theorie vrij vroeg in de opleiding al aan de orde,
met name in het vak psychologische processen en vaardigheden van het
tweede jaar. Hierdoor krijgen cursisten gedurende de hele verdere
opleiding de kans verder te groeien in dit referentiekader.<br>
<br>
<h4><a name="htoc294">12.2.1.3</a>&nbsp;&nbsp;Ontschuldigen</h4>
Een belangrijke rode draad doorheen heel de opleiding is dat de cursist
als resultaat van zijn leerproces, en dit gekoppeld aan het eigen
ontwikkelings- en verwerkingsproces, bezig is met het proces van het
ontschuldigen van
<ul>
  <li>zichzelf; </li>
  <li>anderen (gezinsleden, omgeving, hulpverleners, enzovoort); </li>
  <li>de maatschappij. </li>
</ul>
Het ontschuldigen van hulpverleners kan hierbij een bijzonder
aandachtspunt
zijn, wanneer uit de persoonlijke levensgeschiedenis van de cursist
blijkt dat de ervaringen met hulpverleners in het verleden weinig
bevredigend waren.<br>
<br>
Kunnen ontschuldigen veronderstelt dat de cursist doorheen de opleiding
geleerd heeft
<ul>
  <li>linken te leggen tussen de huidige situatie en de context ervan; </li>
  <li>van op afstand te kijken naar de eigen emotioneel betrokken
ervaring
en naar de eigen geschiedenis, en hierover vragen kan stellen om er
diepgang in te krijgen; en dat hij tevens geleerd heeft dit geheel
te koppelen aan de maatschappelijke context. Het combineren van
emotionele
betrokkenheid en afstandelijkheid ten aanzien van die betrokkenheid
is een moeilijke opdracht. Het vereist van de cursist dat hij enerzijds
bij zijn gevoel kan blijven en dat hij anderzijds over dat gevoel
kritisch kan nadenken en zich dus kan bevragen over eventuele
vooroordelen
die kunnen spelen. De noodzakelijke plicht om zich kritisch op te
stellen bemoeilijkt de spontane toegang tot het gevoel; </li>
  <li>dat hem in essentie geen schuld treft, wat niet belet dat hij net
als anderen een aandeel heeft in zijn eigen situatie; </li>
  <li>de eigen ervaring te gebruiken, vertrekkend vanuit zijn eigen
gevoel,
en dat hij tevens geleerd heeft de eigen ervaring te vertalen naar
de situatie van anderen. </li>
</ul>
De opleiding moet dus de cursist toelaten om het ontschuldigen te
gebruiken als een <em>deskundigheid</em> in het ondersteunen van
anderen
en in het ondersteunen van het ontschuldigingsproces bij anderen.
Medelijden en oppervlakkigheid zijn daarbij belangrijke valkuilen.<br>
<br>
<h4><a name="htoc295">12.2.1.4</a>&nbsp;&nbsp;Ervaringsgericht</h4>
De vakken die gedoceerd worden hebben tot doel de cursisten een aantal
leerinhouden te bieden. Anderzijds is het wezenlijk aan de functie
van ervaringsdeskundige dat deze laatste werkt vanuit zijn eigen
levensgeschiedenis,
zijn eigen ervaring. De opleiding moet er dus in slagen de ervaring
van de cursisten te verbinden met de leerinhouden uit de vakken. Als
docent kan men de cursisten hierop ook actief bevragen. Dit heeft
als bijkomend voordeel dat men de cursisten dan snel leert kennen,
omdat deze cursisten erg actief en open kunnen zijn.<br>
<br>
De eigen ervaring van de cursisten en de permanente terugkoppeling
van het geleerde op de persoonlijke geschiedenis lopen daarom als
een rode draad doorheen de hele opleiding. Levensgeschiedenissen kunnen
in de diverse vakken ook aan bod komen onder de vorm van een
confrontatie
van de aangebrachte inhouden en inzichten met de kennis die bij
cursisten
zelf aanwezig is op grond van hun eigen ervaringen. Wanneer
bijvoorbeeld
in de cursus recht de werking van het OCMW wordt behandeld, reageren
cursisten daarop vaak met de opmerking dat het in de praktijk toch
niet op die manier werkt. Ervaringsgericht lesgeven veronderstelt
dat de docent samen met de cursisten op zoek gaat naar de betekenis
van een dergelijke reactie, het niveau van de feitelijkheid tracht
te achterhalen, waarop ze terug gaat, en tracht te onderzoeken hoe
deze feitelijkheid tot een dergelijke beleving heeft kunnen leiden.<br>
<br>
Het maakt er de taak van de docenten niet gemakkelijker op, aangezien
zij steeds moeten streven naar een goed evenwicht tussen het werken
vanuit uitsluitingservaring en het brengen van voldoende leerstof.
Docenten geven aan dat cursisten heel sterk gemotiveerd zijn, en
daardoor
ook veel actiever zijn dan meestal in andere opleidingen het geval
is. Een van de concrete manieren waarop dit zichtbaar wordt, is in
het feit dat de cursisten over het algemeen met zeer veel vragen
zitten.
Voor de docent is het dan wel zaak om deze vragen van cursisten te
sturen in de richting van de kerninhouden uit de cursus. Voor docenten
blijft het dus een moeilijke oefening om een gepast evenwicht te vinden
tussen ervaringsgericht tewerk gaan in de les enerzijds, en voldoende
kennisinhouden aanbieden anderzijds. Ervaringsgericht doceren vraagt
van de docent dus een grote mate van alertheid.<br>
<br>
Door het sterk ervaringsgerichte karakter van de opleiding krijgen
cursisten soms zelfs het gevoel dat in hun opleiding niet echt les
wordt gegeven. En soms koppelen ze hieraan de veronderstelling dat
in andere opleidingen uit het volwassenenonderwijs, zoals bijvoorbeeld
in de opleiding Jeugd- en Gehandicaptenzorg, veel meer les, in de
betekenis van theorie, wordt gegeven. Dit idee kan zelfs in die mate
leven, dat ze gaan twijfelen aan de gelijkwaardigheid van beide
opleidingen.
De veronderstelling is dan dat laatstgenoemde opleiding degelijker
is en de opleiding tot ervaringsdeskundige niet als gelijkwaardig
kan beschouwd worden, aangezien ze te weinig theorie biedt.<br>
<br>
Het feit dat deze cursisten hier dermate mee begaan zijn, valt deels
te begrijpen vanuit hun meestal erg beperkte ervaring met onderricht,
dat dan ook nog vaak erg klassiek werd gegeven. Toch kunnen hun daarop
gebaseerde veronderstellingen betreffende de kwaliteit van de opleiding
tot ervaringsdeskundige krachtig tegengesproken worden. Wel is het
zo dat in deze opleiding sterk wordt uitgegaan van de eigen ervaringen
van de cursisten, en dat vooral aandacht wordt besteed aan het meegeven
van een aantal inzichten, eerder dan aan de theoretische formulering
van deze inzichten. Maar op het vlak van de aangereikte inzichten
mag de opleiding tot ervaringsdeskundige zeker als volwaardig worden
beschouwd. Wat niet belet, dat men voor cursisten die er behoefte
aan hebben, kan voorzien in verwijzingen naar aanvullende
informatiebronnen,
zoals boeken, artikels of websites. Dit differentiatiebeginsel is
trouwens een van de grondbeginselen van de opleiding tot
ervaringsdeskundige.<br>
<br>
Het ervaringsgerichte karakter van de opleiding, vertaald in de
verwachting
naar de cursisten dat zij vanuit hun levensgeschiedenis de koppeling
maken met lesinhouden, impliceert dat cursisten zich telkens opnieuw
tegenover iedere docent tot op zekere hoogte moeten bloot geven. De
situatie kan voor cursisten veiliger gemaakt worden door het totaal
aantal verschillende docenten dat voor een cursistengroep verschijnt,
beperkt te houden.<br>
<br>
Niet alle opleidingsonderdelen lenen zich even sterk tot het leren
aan de hand van persoonlijke ervaringen. Onderdelen, die zich daartoe
minder goed lenen, worden al sneller op een meer theoretische manier
gegeven, waardoor soms bij cursisten, ten onrechte, de indruk ontstaat
dat vooral in die opleidingsonderdelen wordt geleerd.<br>
<br>
Men mag evenwel niet uit het oog verliezen, dat het ook in de meest
uitgesproken ervaringsgerichte opleidingsonderdelen nuttig kan zijn,
om expliciet tijd te besteden aan het systematisch onder woorden
brengen
van verworven inzichten, en om af en toe stil te staan om een verband
te leggen met een theoretisch concept dat op een dergelijk inzicht
is gebouwd.<br>
<br>
<h4><a name="htoc296">12.2.1.5</a>&nbsp;&nbsp;Geïndividualiseerd</h4>
In de opleiding tot ervaringsdeskundige ervaart men dat de
cursistengroep
erg heterogeen is op diverse vlakken. Heterogeniteit stelt meestal
hogere eisen aan docenten.<br>
<br>
Onder meer inzake interesses is de cursistengroep meestal erg
heterogeen.
Sommige cursisten tonen zich erg geïnteresseerd in een bepaald
onderwerp,
andere niet. Dergelijke heterogeniteit manifesteert zich ook inzake
de scholingsgraad van de cursisten. Heel wat cursisten die de opleiding
tot ervaringsdeskundige volgen hebben een zeer lage scholingsgraad.
Dit vergt specifieke aandacht bij het doceren.<br>
<br>
Ook inzake de behoefte van cursisten aan bijkomende kennis over sommige
onderwerpen uit de cursus valt een grote heterogeniteit vast te
stellen.
Naarmate de opleiding vordert is er bij de cursisten wel in het
algemeen
een groeiende vraag naar kennis en informatie vast te stellen, hoewel
deze behoefte zich niet bij alle cursisten op het zelfde moment en
in dezelfde mate stelt. In die zin is het aangewezen dat docenten
bij de lesvoorbereiding voldoende aandacht besteden aan mogelijke
tips, zoals suggesties voor verdere literatuur, en aanduidingen voor
die cursisten die zich individueel verder willen verdiepen in een
bepaalde problematiek of in een specifiek theoretisch model. Zo een
honger naar verdieping met betrekking tot een specifiek onderwerp
kan bij een cursist soms heel manifest aanwezig zijn.<br>
<br>
Ten gevolge van deze heterogeniteit onder de cursisten blijkt het
voor docenten niet eenvoudig te zijn om de juiste weg te vinden inzake
moeilijkheidsgraad van de cursus. Voor sommige cursisten blijkt de
leerstof te moeilijk, voor anderen dan weer te gemakkelijk. Op grond
van het recht op leren van iedere cursist is het daarom aangewezen
cursisten zoveel mogelijk op hun eigen tempo te laten werken. Maar
ook dan, en zelfs wanneer ze het vak reeds voor een tweede keer
doceren,
blijven docenten het als een moeilijke opdracht ervaren om precies
uit te maken wat wel en wat niet in de cursus aan bod moet komen.
Daarom is het erg aangeraden dat docenten van de verschillende
vestigingen
per vak ervaringen en inhouden uitwisselen en dat ze zich voldoende
laten inspireren door de basissyllabus die De Link met betrekking
tot hun vak uitwerkte. Ook cursisten van diverse opleidingsplaatsen
wisselen onder elkaar informatie uit en ontwikkelen dan soms het idee
dat de ene groep beter les krijgt dan de andere.<br>
<br>
Dient individualisering een aandachtspunt te zijn voor de docent,
dan mag men ook van cursisten zelf verwachten dat ze in dit verband
initiatieven nemen en de verantwoordelijkheid voor hun eigen
opleidingsproces
opnemen. Cursisten kunnen bijvoorbeeld zelf het initiatief nemen om
te vragen om een stukje van de leerstof nogmaals te herhalen. Ze moeten
in dit verband niet enkel het initiatief verwachten van de docent
of van de ervaringsdeskundige procesbegeleider. In de praktijk ziet
men trouwens geregeld dat cursisten die verantwoordelijkheid wel
degelijk
opnemen. De docent kan in een dergelijk geval, indien nodig, een
klassikale
herhaling inlassen, maar hij kan ook aan een bepaalde cursist
aanwijzingen
en hints geven, waardoor hij de leerstof toch onder de knie kan krijgen.<br>
<br>
Met het geven van taken als een mogelijk instrument om te
individualiseren,
moet evenwel omzichtig worden omgesprongen. Indien gewerkt wordt met
taken, die de cursisten moeten maken, dan moet in de cursus zelf ruimte
en tijd gemaakt worden voor het maken van deze taken. Niet iedere
cursist heeft immers de mogelijkheid om thuis zaken voor te bereiden
of taken te maken. Daarom moet men hiertoe op school zelf de tijd
krijgen. Het is zeker niet aan te raden dat cursisten voor elk vak
taken en opdrachten krijgen.<br>
<br>
<h4><a name="htoc297">12.2.1.6</a>&nbsp;&nbsp;Gericht op essentie</h4>
Het opleidingsprogramma tracht sterk te focussen op de essentie van
de functie van ervaringsdeskundige. Dit komt op verschillende manieren
tot uiting, onder meer in het beperkt aantal vakken, waaruit de
opleiding
is opgebouwd, en in het feit dat de vaktitels en de vakinhouden heel
duidelijk het wezen van de opleiding zichtbaar maken.<br>
<br>
Om die reden werd ook getracht om doelen, inhouden en methodieken
voldoende duidelijk uit te werken, zodat het wezen van de opleiding
voor alle opleiders duidelijk kan zijn. Uiteraard blijft het van groot
belang dat elke lesgever voor zijn eigen vak heel grondig nagaat wat
de essentiële leerdoelen zijn. Daarbij moet in de eerste plaats
aandacht
gaan naar de vraag welke de essentiële <em>inzichten</em> zijn die
door
de cursisten uit een bepaald vak meegedragen moeten worden. Sommige
<em>kennisinhouden</em> zullen ook essentieel zijn, maar de klemtoon
van de opleiding ligt zeker niet op dit kennisniveau.<br>
<br>
Een gemeenschappelijke ervaring van docenten is dat cursisten uit
de opleiding tot ervaringsdeskundige heel sterk zijn in het grondig
integreren van de aangeboden leerstof, op voorwaarde dat men hen niet
overrompelt met een grote hoeveelheid leerstof. Het betekent dat
docenten
vooral op zoek moeten gaan naar die elementen binnen hun vakgebied
die voor ervaringsdeskundigen echt essentieel zijn, en dat ze zich
daartoe ook mogen beperken. Daarom komt het erop aan, wat de minimale
leerdoelen betreft, geen te lijvige cursus te maken en de opbouw ervan
zeer goed te structureren. Het is de verantwoordelijkheid van de docent
om uit te maken welke de wezenlijke inhouden van zijn vak zijn. Daarbij
moet hij in de eerste plaats rekening houden met de eindtermen en
met de basissyllabus voor zijn vak. Daarbinnen heeft hij nog ruimte
om ook met de verwachtingen van cursisten rekening te houden.
Daarbovenop
kan dan eventueel gedifferentieerd worden, bijvoorbeeld aan de hand
van het geven van individuele of groepstaken in de les.<br>
<br>
De honger van cursisten naar kennis is zeer groot. Het is alsof ze
alles willen inhalen wat ze in de loop van al die jaren hebben moeten
missen. Uiteraard is dit niet mogelijk. Integendeel, doorgaans hebben
docenten de ervaring dat ze minder breed kunnen gaan in de leerstof
die ze aanbieden. Ze zien minder, maar op de zaken die aan bod komen
wordt actiever en dieper ingegaan, zodat die zeer grondig verwerkt
worden. Daarom is het zo belangrijk dat de docent heel goed analyseert
welke de essentiële kennis is, die cursisten via zijn vak moeten
verwerven,
zodat cursisten met een minimum aan kennis toch de essentie kunnen
mee hebben. Men ziet cursisten met die kennis ook aan de slag gaan
en deze kennis gebruiken als een kader, dat ze in het werkveld
zelfstandig
kunnen toepassen. Essentieel is dat men de inhoud van zijn cursus
niet blindelings aanpast aan een vermeend laag niveau van de cursisten.
Cursisten hebben recht op een minimum aan essentiële kennis, en men
vergist zich als men uitgaat van de veronderstelling dat het niveau
van de cursisten eerder laag zal zijn.<br>
<br>
In de wijze waarop cursisten met kennis omgaan en in de manier waarop
ze er zich tegenover verhouden, kan men in de loop van de opleiding
een evolutie zien. Aanvankelijk vertrekt alles zeer fel vanuit de
emoties van de cursisten. In latere jaren ziet men meer en meer dat
ze inzichtelijker en abstracter gaan denken en werken.<br>
<br>
Docenten noemen de kritische zin van de cursisten opmerkelijk. Op
dit vlak vallen deze cursisten geenszins te vergelijken met cursisten
uit de meeste andere opleidingen. Hun levenservaring maakt dat deze
mensen zeer goed weten waar het om gaat, waardoor ze de aangebrachte
leerstof een concrete invulling kunnen geven. Aangeleerde concepten
en begrippen blijven niet louter abstract, maar krijgen concrete inhoud
en kunnen merkwaardig goed worden toegepast. Wel is het daarvoor
noodzakelijk
dat de cursisten zich met de lesinhouden moeten kunnen verbinden.
De cursisten moeten de inhouden eerst kunnen voelen, opdat ze er zich
mee zouden kunnen verbinden. Pas als deze voorwaarden vervuld zijn,
kunnen cursisten zich de lesinhoud eigen maken.<br>
<br>
<h4><a name="htoc298">12.2.1.7</a>&nbsp;&nbsp;Aanwezigheid van een
ervaringsdeskundige</h4>
Vanuit de doelstellingen van de opleiding is de aanwezigheid van een
ervaringsdeskundige in alle lessen van groot belang. Cursisten moeten
immers de leerinhouden kunnen verbinden met wat het betekent om in
armoede te leven. Ook docenten zelf vinden het belangrijk dat ze in
hun taak kunnen worden ondersteund door een ervaringsdeskundige. De
aanwezigheid van een ervaringsdeskundige in de les heeft dus een
tweeledige
functie, die deels docentgericht en deels cursistgericht is.<br>
<br>
<h5>Docentgerichte functie</h5>
Ondanks de grote competentie van docenten, gebeurt het geregeld dat
ze zich in confrontatie met de cursisten uit de opleiding tot
ervaringsdeskundige
onzeker gaan voelen. De kans daartoe is uiteraard het grootst als
de docent voor de eerste maal voor een dergelijke groep staat of als
het voor hem om een nieuwe groep gaat.<br>
<br>
Docenten worden ook geregeld geconfronteerd met het feit dat, ondanks
hun inspanningen om ervaringsgericht te werken, de cursisten sommige
aangereikte inhouden toch eerder als wereldvreemd blijven ervaren.
De concrete inbreng van de ervaringsdeskundige kan dan zeer diverse
vormen aannemen. Hij kan bijvoorbeeld aan cursisten verduidelijken
hoe misschien toch aanknopingspunten te vinden zijn tussen hun eigen
ervaringen en de geboden lesinhoud. Hij kan aan docenten uitleggen
hoe het te begrijpen valt vanuit de geschiedenis van cursisten, dat
ze de aangeboden inhouden als theoretisch of vreemd aan hun eigen
wereld ervaren. Hij kan ook zelf vragen stellen, zodat de docent
gestimuleerd
wordt te zoeken naar een meer verstaanbare uitleg.<br>
<br>
In het kader van de ondersteuning van docenten kan de
ervaringsdeskundige
een docent informeren over de vraag of het tempo aangepast is aan
de mogelijkheden van de cursisten. Soms gaan docenten te vlug over
iets heen, maar soms is het tempo ook niet hoog genoeg. Verder kan
de ervaringsdeskundige de docent ook duiden wat er in de groep leeft.<br>
<br>
In zijn samenwerking met de ervaringsdeskundige ervaart de docent
de meerwaarde van diens inbreng. Soms gaat de docent op basis hiervan
zijn aanpak bij het lesgeven bijstellen, eventueel zelfs in de vakken
die hij buiten de opleiding tot ervaringsdeskundige doceert, zodat
op die manier een onrechtstreekse vorm van kruisbestuiving kan plaats
vinden tussen de opleiding tot ervaringsdeskundige en andere
opleidingen.<br>
<br>
<h5>Cursistgerichte functie</h5>
Ongeacht of het een nieuwe dan wel een ervaren docent betreft, heeft
de ervaringsdeskundige tijdens de lessen uiteraard ook belangrijke
cursistgerichte taken. De allerbelangrijkste is ongetwijfeld de cursist
te ondersteunen in zijn geloof in eigen kunnen. Door zijn aanwezigheid
in de lessen en de rol die hij daar speelt, vervult de
ervaringsdeskundige
eveneens een belangrijke voorbeeldfunctie voor de cursisten. Verder
kan de procesbegeleider de cursisten bijstaan bij het koppelen van
de vakinhouden aan de eigen levensgeschiedenis, aan de geschiedenissen
van anderen en aan de functie van ervaringsdeskundige in het werkveld.<br>
<br>
De wijze waarop de ervaringsdeskundige zijn rol vervult in de
opleidingsvakken
wijzigt naargelang de opleiding vordert. Tijdens de eerste
opleidingsjaren
zal de ervaringsdeskundige zijn rol op een zeer actieve wijze opnemen
en op die manier aan de cursisten modellen aanreiken om te bevragen
en te zoeken naar verbanden. Verder in de opleiding zal de
ervaringsdeskundige
zich meer op de achtergrond houden en worden cursisten gestimuleerd
om zelf in de mate van het mogelijke actief de rol van bevrager en
van het leggen van verbanden op te nemen. Soms is het dan voor de
cursisten en voor de docent niet meer strikt noodzakelijk dat de
ervaringsdeskundige
procesbegeleider steeds aanwezig is, omdat cursisten zelf reeds geleerd
hebben om de hertaling van de lesinhouden naar de armoedepraktijk
te maken. Indien een ervaringsdeskundige te weinig aanwezig geweest
is in een bepaald vak, kan hij evenwel bij het examen niet oordelen
over de groei van de cursist inzake ervaringsdeskundigheid binnen
dat vak.<br>
<br>
Soms gebeurt het dat cursisten de opleiding tot ervaringsdeskundige
volgen nadat ze reeds geruime tijd een of andere functie van
ervaringsdeskundige
hebben uitgeoefend, zij het zonder opleiding. Dit kan eventueel in
de opleiding specifieke problemen stellen. Zo kan het gebeuren dat
deze cursisten een concurrentiestrijd aangaan met de
ervaringsdeskundige
procesbegeleider van de opleiding. Hoewel deze strijd kan begrepen
worden in het kader van de persoonlijke groei van de cursist en dus
op zich geen probleem hoeft te zijn, heeft die strijd toch tot effect
dat hij de ruimte inperkt van cursisten die op dat moment minder
krachtig
staan. Deze minder krachtige cursisten komen daardoor in een
afhankelijke
en volgzame positie te staan tegenover de krachtige persoon, wat hun
eigen autonome groei in de weg kan staan. Voor de procesbegeleiders
in de opleiding kan het moeilijk zijn om deze dynamiek bespreekbaar
te maken, aangezien de pogingen om het onderwerp bespreekbaar te
stellen
door de cursist mee geïnterpreteerd kunnen worden binnen het globale
kader van de concurrentiestrijd.<br>
<br>
<h5>Samenwerkingsverband</h5>
Voor docenten valt het moeilijk om in te schatten wat het zal betekenen
om samen te werken met een ervaringsdeskundige. Dit geldt overigens
voor iedereen die een dergelijke samenwerkingsrelatie moet aangaan.
Het blijft immers moeilijk om uit te leggen en concreet te maken wat
dit precies inhoudt. Daarenboven is de aard van een samenwerking in
een opleidingsvak erg verschillend van een tandemrelatie in het
basisjaar.
En ook tussen de opleidingsvakken onderling bestaan grote verschillen,
zodat op zijn beurt de samenwerking in tandemverband erg verschillend
zal zijn. Zo zal de tandemwerking in een vak psychologische processen
en vraagstukken, dat net als het basisjaar intens op de
levensgeschiedenissen
van de cursisten betrokken is, meer gelijkenissen vertonen met de
tandemwerking in het basisjaar dan bijvoorbeeld de samenwerking in
het vak recht. Het vormen van een dergelijke samenwerkingsrelatie
in de opleidingsvakken vraagt dus een zeker groeiproces, waarbij de
partners het tot op zekere hoogte onder elkaar zelf moeten uitzoeken,
net zoals dit het geval is bij een tandemvorming. Dit betekent dat
strikt vastgelegde rolverdelingen niet aangewezen zijn.<br>
<br>
Anderzijds is er, zeker in de opleidingsvakken, voor elk van de
partners
een aparte taak weggelegd. In een opleidingsvak is het de taak van
de opgeleide deskundige om de vakinhoud te leveren. Daartoe wordt
van de opgeleide deskundige verwacht dat hij zijn vak erg goed
beheerst.
De ervaringsdeskundige heeft onder meer tot taak aandacht te besteden
aan de groepsprocessen, die totaal los kunnen staan van de lesinhoud,
en bij te dragen tot het verwerken van de leerstof door de cursisten
en tot het koppelen van leerstofinhouden aan ervaringselementen bij
de cursisten. De ervaringsdeskundige zal ook alert zijn voor het feit
dat het in elke les mogelijk is dat nieuwe elementen uit de
levensgeschiedenis
van cursisten aan de oppervlakte komen.<br>
<br>
Omwille van de specifieke rol die door de ervaringsdeskundige in de
opleidingsvakken wordt opgenomen, geven docenten aan dat ze de
aanwezigheid
van een ervaringsdeskundige erg waarderen. En als de
ervaringsdeskundige
door omstandigheden, zoals ziekte, niet aanwezig kan zijn in hun les,
ervaren ze dat meestal als een tekort, omdat ze liever les geven in
aanwezigheid van de ervaringsdeskundige. Ze geven ook aan dat het
eveneens voor de cursisten verwarring schept, indien de
ervaringsdeskundige
om een of andere reden meerdere keren een les van eenzelfde docent
moet missen. Cursisten weten in dat geval niet goed meer hoe ze zich
in verband met dat vak tot de ervaringsdeskundige moeten verhouden
en voelen zich ook onzeker over de wijze waarop de ervaringsdeskundige
in verband met dat vak hun groei inzake ervaringsdeskundigheid zal
kunnen beoordelen.<br>
<br>
Hoewel het samenwerkingsverband tussen een docent en een
ervaringsdeskundige
veel minder nood heeft aan een sterke gevoelsmatige basis dan de
samenwerking
tussen een tandem van procesbegeleiders, kunnen soms toch grondige
verschillen in perceptie de samenwerking bemoeilijken. Zo hadden
bijvoorbeeld
sommige ervaringsdeskundigen het moeilijk om te blijven geloven in
de verantwoordelijkheidszin van docenten, die overwogen om zich terug
te trekken omdat ernstige financiële moeilijkheden het voortbestaan
van de opleiding bedreigden. Ook kan het bijvoorbeeld de
ervaringsdeskundige
moeilijk vallen om te blijven geloven in de motivatie van een docent
die zijn engagement sterk afgrenst.<br>
<br>
<h3><a name="htoc299">12.2.2</a>&nbsp;&nbsp;Het examen</h3>
Na elk semester krijgen de cursisten een rapport met een
beoordelingscijfer
voor de vakken waarvoor ze examen hebben afgelegd. Dit
beoordelingscijfer
wordt uitgedrukt op een schaal van 0 tot 20 punten. Naast het geven
van een dergelijke beoordeling onder de vorm van punten, wordt ook
verwacht van de docent dat hij een korte geschreven toelichting geeft
bij deze beoordeling. Zowel die inhoudelijke toelichting als de
aanwezigheid
van de docenten tijdens de proclamatie zijn heel belangrijk. Op de
proclamatie hebben de cursisten immers het recht om desgewenst nadere
toelichting te vragen bij de hen toegekende beoordeling en om eventueel
samen met de docent een aantal elementen uit het examen te kunnen
overlopen.<br>
<br>
De onzekerheid van cursisten in verband met het examen drukt zich
immers geregeld uit in vragen over de correctheid van een gekregen
beoordelingscijfer. Dit komt vooral veel voor als er te grote
onduidelijkheid
is blijven bestaan over hoe beoordeeld zal worden. Sommige cursisten
trachten de behaalde resultaten onderling te vergelijken en gaan zich
dan vragen stellen over het feit of het behaalde cijfer wel een
correcte
weerspiegeling is van de mate waarin zij het opleidingsonderdeel met
goed gevolg hebben afgewerkt.<br>
<br>
Wat cursisten uit hun eigen schoolverleden is bijgebleven, beperkt
zich vaak tot een aaneenschakeling van negatieve ervaringen, zodat
velen onder hen leren in de zin van assimileren van leerstof ervaren
als een taak, waarmee ze helemaal niet vertrouwd zijn. Daarom voelen
ze zich tegenover deze taak erg onzeker, wat zich vooral uit in een
grote, tot zelfs massale schrik voor het examen.<br>
<br>
Examens hebben voor cursisten dus een heel groot belang. Daarom hebben
cursisten veel behoefte om te weten waaraan ze zich kunnen verwachten
op het examen en hoe er beoordeeld zal worden. Het is geen evidentie
dat cursisten uit de opleiding tot ervaringsdeskundige weten hoe een
examen verloopt en wat de beoordelingscriteria zullen zijn. Het
verdient
dus aanbeveling om in de loop van het jaar hierover duidelijkheid
te verschaffen aan de cursisten en het is zelfs belangrijk om dit
meerdere malen te herhalen, zodat cursisten goed weten hoe beoordeeld
zal worden. Het inlassen van meerdere toetsmomenten in de loop van
het jaar is om die reden eveneens heel wenselijk. Zo kunnen cursisten
zich een concreet idee vormen van wat ze van het examen kunnen
verwachten,
zodat ze er zich degelijk op kunnen voorbereiden. Een goede werkwijze
kan ook zijn om per hoofdstuk uit de cursus examenvragen op te stellen
en die per afgewerkt hoofdstuk samen met de klas op te lossen.<br>
<br>
De vragen op het examen zijn daarenboven best geen pure kennisvragen.
Er moet vooral gepeild worden naar de mate waarin cursisten de
aangeboden
kennis hebben geïntegreerd, in hoeverre ze in staat zijn deze kennis
te verbinden met ervaringen en of ze in staat zijn deze kennis te
gebruiken in het kader van concrete situaties waarmee ze geconfronteerd
worden. De groeiende mate waarin een cursist de theorie uit een vak
heeft geïntegreerd, kan als volgt weergegeven worden:
<ul>
  <li>de cursist kan de theorie uit het vak reproduceren; </li>
  <li>de cursist kan de theorie toepassen op casussen; </li>
  <li>de cursist kan de theorie hanteren bij het leggen van verbanden; </li>
  <li>de cursist kan de theorie toepassen in de eigen context en op het
eigen levensverhaal. </li>
</ul>
De cursist scoort een onvoldoende indien blijkt dat hij de leerstof
niet of te weinig heeft kunnen verwerven, hetgeen zichtbaar is in
het feit dat hij de inhouden niet begrijpt en er op geen enkele manier
in slaagt ze toe te passen of ze geenszins met zichzelf kan verbinden.<br>
<br>
Sommige cursisten hebben het moeilijk met het reproduceren van kennis,
maar kunnen er wel in slagen om aan te tonen dat ze de leerstof kunnen
voelen en in zich hebben kunnen opnemen door het geven van voorbeelden.
Ook een dergelijk integratieniveau is ongetwijfeld voldoende. Het
is immers belangrijk dat de cursisten iets kunnen doen met de
aangeboden
kennis.<br>
<br>
Een cursist beoordelen blijft hoe dan ook tot op een zekere hoogte
een subjectieve daad. Toch is het belangrijk dat er een zo groot
mogelijke
eenvormigheid nagestreefd wordt. Dit wordt bevorderd door hierover
heel regelmatig te communiceren en van gedachten te wisselen in de
klassenraad en eventueel ook in het kernoverleg of tijdens
overlegmomenten
met de supervisietandem.<br>
<br>
Docenten vinden het niveau dat de cursisten halen opmerkelijk. Rekening
houdend met het feit dat de cursisten eigenlijk nooit fatsoenlijk
onderwijs hebben genoten en dus niet gewoon zijn te studeren, zijn
de examens van een hoog niveau. Dit geldt evenzeer voor de lesmomenten,
die meestal ook van een hoogstaande kwaliteit zijn. Voor cursisten
is het ook van belang dat de gehanteerde normen voldoende streng zijn.
Op die manier kunnen ze hun opleiding ervaren als een volwaardige
opleiding en kunnen ze zichzelf ook zien als volwaardige werkkrachten
op de arbeidsmarkt.<br>
<br>
Het examenreglement voorziet dat de ervaringsdeskundige
procesbegeleider,
die voldoende aanwezig geweest is in de lessen, op het examen samen
met de docent punten kan geven. Rekening houdend met wat de vakdocent
op het examen voor zijn vak wil toetsen, zal de procesbegeleider
daarbij
dan vooral oog hebben voor de mate waarin de cursist in staat is de
leerstof toe te passen op de context van armoede in het algemeen en
op zijn levensverhaal in het bijzonder. De docent en de
procesbegeleider
geven op de dag van het examen en na onderling overleg gezamenlijk
punten. De ervaringsdeskundige procesbegeleider waakt erover dat er
bij zijn beoordeling van het examen voor de lesvakken, geen
interferentie
plaats heeft met het persoonlijke proces van de cursist en het aspect
ervaringsdeskundigheid daarin. De beoordeling van deze facetten gebeurt
namelijk in het kader van de gesuperviseerde beroepspraktijk en het
vak specifieke vaardigheden.<br>
<br>
De ervaring heeft geleerd dat het in een modulair uitgewerkte opleiding
tot ervaringsdeskundige niet eenvoudig is om een goede oplossing te
vinden voor de doorstroming van cursisten die voor een of meerdere
vakken niet slagen. Dit heeft te maken met het feit dat in de opleiding
tot ervaringsdeskundige het groepsproces een erg belangrijke rol speelt
in de groei van cursisten naar ervaringsdeskundigheid. Omwille van
het belang van het groepsproces kan het gebeuren dat men een cursist,
die bepaalde vakken uit een module moet overdoen, vraagt om op
vrijwillige
basis ook nog een aantal andere vakken uit die module opnieuw te
volgen,
hoewel hij voor die vakken reeds geslaagd is. Het groepsproces kan
immers slechts zijn effect hebben als men voldoende bij de groep
betrokken
is.<br>
<br>
<h3><a name="htoc300">12.2.3</a>&nbsp;&nbsp;Docentenondersteuning</h3>
De talrijke uitdagingen, waarvoor docenten zich in deze opleiding
geplaatst zien, maken dat de meesten onder hen hun taak als erg boeiend
en verrijkend ervaren. Als meest aantrekkelijke facetten noemen
docenten
het pionierskarakter van de opleiding, de uitdagingen die ze stelt
om de eigen grenzen te verleggen en dingen anders aan te pakken, en
het contact met de cursisten, eens er een band is gegroeid.<br>
<br>
Tegelijk impliceren deze uitdagingen dat elke lesopdracht een erg
intense taak wordt omdat zo weinig op routine kan teruggevallen worden.
Het feit dat het een pioniersproject betrof, zette dit nog eens extra
in de verf met relatief weinig kader en houvast, weinig regels en
weinig afspraken. Ook de bijwijlen structurele chaos die het gevolg
was van het feit dat het een nieuw en vernieuwend project betrof,
woog zwaar. Geregeld staken onduidelijkheden de kop op over welke
prestaties konden aangerekend worden. Soms werden slechte afspraken
gemaakt, of had men het gevoel dat beloftes niet nagekomen werden.
Sommige docenten vonden het ook niet eenvoudig dat er grote twijfels
bleven bestaan bij de maatschappelijke haalbaarheid van het project,
waardoor ze het gevoel hadden te zeer in de marge werkzaam te zijn.
Tenslotte valt de permanente confrontatie met leed, onrecht en verdriet
niet te onderschatten. Dit betekent dat men als docent sterk moet
zijn, dat men confrontaties moet aankunnen en dat men zijn eigen
verhaal
toch wat verwerkt moet hebben.<br>
<br>
Nieuwe docenten hebben omwille van die grote uitdagingen, zeker in
de aanvangsfase, behoefte aan goede ondersteuning en regelmatige
opvolging,
bij voorkeur in aanwezigheid van de ervaringsdeskundige
procesbegeleider
die ook in de lessen aanwezig is.<br>
<br>
Docenten kunnen reeds bij het voorbereiden van hun lesopdracht beroep
doen op de ondersteuning van een ervaren tandem van De Link. Deze
tandem kan, in aanwezigheid van de ervaringsdeskundige die de lessen
effectief zal bijwonen, samen met de docent overleggen welke inhouden
hij in het kader van zijn lessen kan brengen. Op die wijze kan de
docent goed voorbereid aan zijn opdracht beginnen, en kunnen er
tegelijk
extra impulsen gegeven worden opdat het vak zo goed mogelijk zou
aansluiten
bij de ervaring van de cursisten.<br>
<br>
Vaak leeft bij docenten de vraag in hoeverre zij zich, analoog aan
de cursisten, moeten bloot geven. Moeten zij ook een stuk van hun
verhaal brengen? Is dit een vereiste om de kloof met de cursisten
wat te dichten? Meerdere docenten hebben behoefte aan wat richtlijnen
terzake. Soms signaleren docenten dat ze eveneens gebaat kunnen zijn
met wat meer ondersteuning in het werken met laaggeschoolden.<br>
<br>
Ook na het afronden van hun vak hebben docenten behoefte aan feedback.
Ondanks het oriënterend gesprek dat vooraf met hen gevoerd werd over
de inhoud van hun vak, bleef bij docenten inzake de concrete invulling
van de cursus meestal nog veel onzekerheid bestaan: Heb ik de goede
manier van werken? Is deze tekst leesbaar of net niet? Is deze
hoeveelheid
leerstof voldoende of niet? Enzovoort. Docenten zijn daarom vragende
partij naar feedback over en evaluatie van hun vak, zowel door
cursisten
als door de opleidingsverantwoordelijken. Het is ook belangrijk dat
deze evaluatie- en feedbackmomenten plaats vinden kort na het einde
van het vak, zodat alles nog vers in het geheugen zit. Om docenten
de kans te bieden om op een systematische manier feedback te krijgen
vanwege cursisten werd een evaluatieformulier ontworpen. Het is
opgenomen
in <a href="handboek-ed027.html#evaluatieformulier-vakdocent">paragraaf
G.5</a> van <a href="handboek-ed027.html#evaluatieformulieren">bijlage
G</a>.<br>
<br>
Via het proces van koppeling van leerinhouden uit de vakken aan
ervaringen
uit het leven van cursisten worden ook docenten geconfronteerd met
soms zware emotionele verhalen van cursisten. Voor docenten kan dit
een ingrijpende ervaring zijn, onder meer omdat deze pijnlijke
ervaringen
uit het leven van cursisten ook bij henzelf stukken pijn uit het eigen
verleden naar boven kunnen halen. Wanneer dit het geval is roept dit
veel vragen op, waarop de docent voor zichzelf een antwoord moet
trachten
te vinden: Is dit wel functioneel? Welke verwachtingen heeft men in
dit verband naar mij als docent? Moet ik ook mezelf en mijn eigen
kwetsbare kernthema's bloot geven, al zijn deze zo nietig in
vergelijking
met wat cursisten hebben beleefd? Ik moet met mijn gevoel ook ergens
naartoe, maar is daar wel ruimte voor? Wat als ik die ruimte toch
neem, pak ik ze dan niet af van de cursisten?<br>
<br>
<h3><a name="htoc301">12.2.4</a>&nbsp;&nbsp;Verwachtingen naar docenten</h3>
Vanuit De Link wordt aan docenten, die in het kader van de opleiding
een vak geven, een aantal formele verwachtingen gesteld. Ze hebben
betrekking op de aanwezigheid bij overleg- en contactmomenten, op
de notities die aan de cursisten ter beschikking worden gesteld en
op de wijze waarop cursisten beoordeeld worden. Toch stelt men in
de praktijk vast, dat het door omstandigheden voor een docent soms
niet mogelijk is om steeds aan alle verwachtingen te voldoen. Dit
kan bijvoorbeeld het geval zijn, wanneer de docent erg laattijdig
werd aangesteld.<br>
<br>
Van docenten wordt geëist dat zij aanwezig zijn op contactmomenten.
Docenten zijn ook verplicht aanwezig te zijn in de klassenraden, en
het wordt zeer belangrijk geacht dat ze aanwezig zijn bij de
proclamatie.<br>
<br>
Docenten dienen alle belangrijke gebeurtenissen die zich tijdens hun
les voordoen, te signaleren aan de procesbegeleiders, opdat het proces
van de cursist en zijn groei tot ervaringsdeskundigheid ook maximaal
zouden kunnen profiteren van de kansen die zich in de lesvakken
aandienen.<br>
<br>
Ten behoeve van de cursisten schrijft de docent voor zijn vak een
syllabus uit, waarbij hij kan steunen op de basissyllabus die De Link
voor zijn vak uitwerkte. Wanneer de docent laattijdig aangeworven
werd, is het niet steeds mogelijk om nog vooraf een uitgeschreven
syllabus klaar te maken. In die gevallen gebeurt het wel eens dat
de docent zijn cursus al doende ontwikkelt. Van docenten wordt ook
verwacht dat ze een uitgeschreven versie maken van de wijze waarop
het examen zal worden georganiseerd en dat ze hiervan een kopie
bezorgen
aan de lokale opleidingscoördinator. Voor een docent die zijn vak
pas voor de eerste keer aan een groep cursisten uit de opleiding tot
ervaringsdeskundige doceert, is het vaak slechts mogelijk om een goed
zicht te krijgen op hoe hij zijn vak het best kan evalueren, nadat
hij al een aantal weken les gegeven heeft aan de groep.<br>
<br>
Het is eveneens belangrijk dat docenten duidelijk communiceren over
wat uiteindelijk effectief aan bod gekomen is in de les. Indien
daarover
voldoende overleg is met de lokale opleidingscoördinator en met de
docenten van de opvolgingsvakken, wordt het mogelijk om eventuele
leemtes alsnog te ondervangen in zo een opvolgingsvak.<br>
<br>
De beoordeling van de cursist door de docent wordt uitgedrukt in een
puntenschaal en daarenboven wordt in enkele regels een korte
individuele
evaluatie uitgeschreven. Beide componenten van de beoordeling worden
in het rapport opgenomen.<br>
<br>
Er wordt van docenten verwacht dat ze met collega's contact nemen
en overleggen indien ze van mening zijn dat het niveau dat door een
bepaalde cursist wordt gehaald problematisch is, zelfs indien de
betrokken
cursist voor het eigen vak toch nog net voldoende heeft gehaald. Over
het geheel van de opleiding genomen moeten cursisten immers een
gemiddelde
van 60% halen om te slagen. In het licht hiervan is een tijdig overleg
zeker noodzakelijk.<br>
<br>
<h3><a name="htoc302">12.2.5</a>&nbsp;&nbsp;Rol van de procesbegeleiders</h3>
De beide procesbegeleiders vervullen een belangrijke rol doorheen
de hele opleiding en dus niet enkel in het basisjaar, waarin ze op
een vak na, de hele begeleiding voor hun rekening nemen.<br>
<br>
Ze blijven doorheen de hele opleiding de individuele begeleiding van
de cursisten verder opnemen in tandemverband en ze staan in voor de
praktijkbegeleiding. Daarenboven wordt de opgeleide procesbegeleider
aangesteld om in elk semester minstens één van de technische vakken
te doceren. Daarnaast staat ook het beginsel dat in elk semester
minstens
een vak door een docent gegeven wordt. Hierdoor doet zich nooit de
situatie voor dat een groep enkel door de procesbegeleiders begeleid
wordt, terwijl tevens de garantie ingebouwd is, dat de
procesbegeleiders
in staat zijn om de cursistengroep van nabij te blijven opvolgen.<br>
<br>
Procesbegeleiders hebben niet enkel een belangrijke rol ten aanzien
van de cursisten. Doorheen hun taken in de praktijkbegeleiding van
cursisten vervullen ze tevens een sensibiliserende functie ten aanzien
van het werkveld. Een tandem van procesbegeleiders in de praktijk
zien functioneren tijdens een stagebespreking kan voor de
praktijkplaatsen
verhelderend werken met betrekking tot de betekenis van
ervaringsdeskundigheid
en de concrete rol en taakinvulling van een ervaringsdeskundige.<br>
<br>
<h3><a name="htoc303">12.2.6</a>&nbsp;&nbsp;Ervaringsdeskundigheid in
de opleiding</h3>
Het bevorderen van de groei van cursisten naar ervaringsdeskundigheid
is een van de meest wezenlijke opdrachten van de opleiding. Om dit
zo goed mogelijk te laten verlopen werden een aantal elementen
structureel
ingebouwd in de organisatie ervan.<br>
<br>
Vooreerst zijn er uiteraard de individuele supervisie van de cursisten,
de begeleiding van de stages en de vakken die door de procesbegeleiders
zelf gedoceerd worden, die kansen bieden voor het bevorderen van de
groei naar ervaringsdeskundigheid.<br>
<br>
<h4><a name="htoc304">12.2.6.1</a>&nbsp;&nbsp;De ervaringsdeskundige
procesbegeleider als brugfiguur</h4>
Maar ook de andere vakken bieden in dit verband heel wat mogelijkheden.
Met het oog hierop is de ervaringsdeskundige procesbegeleider, werkend
vanuit de eigen ervaringsdeskundigheid, zoveel mogelijk aanwezig als
brugfiguur in de opleidingsvakken, die door een docent gegeven worden.
Dit gebeurt met het oog op het ondersteunen van het proces van
terugkoppeling
van leerinhouden naar de persoonlijke ervaring van cursisten. De
wenselijkheid
van de aanwezigheid van een brugfiguur ter ondersteuning van de
cursisten
en de docenten werd steeds duidelijker naarmate het inzicht in de
betekenis van de opleidingsvakken in functie van de vorming van
ervaringsdeskundigheid
groter werd. Een bijkomend voordeel van deze onderwijsorganisatie
is dat de cursisten gedurende de hele opleiding kunnen beschikken
over een rolmodel, waaraan ze zich als ervaringsdeskundigen in
opleiding
kunnen spiegelen.<br>
<br>
Wegens een tekort aan opgeleide ervaringsdeskundigen lukte het niet
om voor de eerste vijf opleidingsgroepen het vakkenonderricht al op
een dergelijke manier te organiseren. Meerdere lesvakken, of onderdelen
ervan, moesten gegeven worden zonder de aanwezigheid van een
ervaringsdeskundige.
Dit werd als een wezenlijke tekortkoming aangevoeld.<br>
<br>
Men leerde hieruit dat dit ertoe leidt dat een aantal
groeimogelijkheden
van cursisten onbenut blijven, vermits er bij cursisten door de
lesinhouden
allerlei dingen worden losgemaakt, zonder dat daarbij de kans bestaat
om dit aan te grijpen in functie van de groei van die cursisten. Niet
enkel groeimogelijkheden, ook leerkansen worden in een dergelijk geval
onvoldoende benut. Wanneer de ervaringsdeskundige niet in de les
aanwezig
is, blijken cursisten bijvoorbeeld veel minder verbanden te leggen
tussen de lesinhouden en hun eigen levenservaring.<br>
<br>
Deze praktijkervaringen onderstrepen het belang van het beginsel dat
de ervaringsdeskundige procesbegeleider aanwezig is in alle lessen.
Wanneer dit in de praktijk om één of andere reden toch onmogelijk
is, moet men er zich voldoende van bewust zijn, dat dit een situatie
is, waarmee men zich hoogstens heel tijdelijk mag verzoenen.<br>
<br>
Deze ervaringen hebben tevens geleerd dat, indien een gelijksoortig
probleem zich nogmaals zou stellen, er een aantal prioriteiten kunnen
geformuleerd worden inzake de aanwezigheid van een ervaringsdeskundige
in de lessen. Die aanwezigheid is het allerbelangrijkst in die lessen,
waarin kwetsuren van cursisten aan bod kunnen komen. In tweede
instantie
moet voorrang gegeven worden aan die vakken die te maken hebben met
het ingroeien in het beroep van ervaringsdeskundige. Vervolgens gaat
de voorrang naar vakken, waarin het werken in tandemverband als model
fungeert. Voorwaarde is dan wel dat voldoende ge-inïnvesteerd
wordt in het duiden naar cursisten dat er een model gepresenteerd
wordt en welke facetten daarvan het meest relevant zijn.<br>
<br>
Één van de redenen waarom het realiseren van de aanwezigheid van een
ervaringsdeskundige procesbegeleider in alle lessen ook in de toekomst
op sommige ogenblikken nog problematisch zou kunnen zijn, is de hoge
belasting die van een dergelijke opdracht uitgaat. Steeds aanwezig
moeten zijn in de groep en steeds alle lessen moeten bijwonen kan
voor de ervaringsdeskundige procesbegeleider te belastend zijn.
Hierdoor
kan hij het gevoel krijgen uitgeblust te geraken en niet meer voldoende
energie te kunnen opbrengen voor zijn opdrachten. Als dit het geval
is, is het aannemelijk dat hij het moeilijk zal krijgen om toch steeds
aanwezig te blijven in alle lessen. En als hij hierop afhaakt, zal
hij niet enkel het gevoel hebben te falen, maar ook nog gevangen
geraken
in het spanningsveld tussen zijn onmacht om te voldoen aan de
verwachting
om in alle lessen aanwezig te zijn en zijn opdracht om in alle vakken
bij cursisten het aspect ervaringsdeskundigheid te beoordelen.<br>
<br>
Tegen een dergelijke achtergrond kan het soms nuttig zijn na te gaan
voor welke vakken een bepaalde cursistengroep reeds in staat is om
zelf de verbinding te maken tussen de leerstofinhouden en de eigen
armoede-ervaringen. Zo een analyse biedt immers misschien perspectieven
om de belasting van de ervaringsdeskundige procesbegeleider wat te
kunnen verminderen. Misschien toont de analyse aan dat zijn
aanwezigheid
in alle lessen voor die bepaalde cursistengroep niet meer strikt
noodzakelijk
is. In een les, waarin de ervaringsdeskundige procesbegeleider niet
aanwezig is, kunnen cursisten, die daartoe al in staat zijn, zich
extra gemotiveerd voelen om te trachten zelfstandig en op een heel
actieve wijze de verbinding tussen leerstof en armoede-ervaring te
maken. Uiteraard moet men er zich bij een dergelijk scenario bij de
betrokken docent van vergewissen dat dit het behalen van de beoogde
eindtermen niet in het gedrang brengt. En dan blijft ook nog het
vraagstuk
dat iemand doorheen alle lessen de rode draad moet kunnen zien van
de groei van iedere cursist in ervaringsdeskundigheid. Ook dit is
immers een opdracht van de ervaringsdeskundige procesbegeleider.
Wanneer
die niet beschikbaar is om deze rol op zich te nemen, kan bij wijze
van alternatief deze taak worden toevertrouwd aan een sterk uitgebouwde
en goed functionerende klassenraad.<br>
<br>
<h4><a name="htoc305">12.2.6.2</a>&nbsp;&nbsp;Groei naar
ervaringsdeskundigheid</h4>
De groei van cursisten naar ervaringsdeskundigheid wordt onder meer
mogelijk gemaakt door de verruiming van de eigen armoede-ervaring.
De ervaring met de eerste cursistengroepen heeft geleerd dat dit in
de loop van de opvolgingsjaren van de opleiding een bijzonder
aandachtspunt
moet blijven. Zo niet, wordt dit opleidingsaspect methodisch te weinig
uitgewerkt en onvoldoende getoetst. In het basisjaar en ook in de
opvolgingsjaren wordt vanuit de begeleiding als vanzelfsprekend meer
aandacht besteed aan het verwerken van de eigen ervaring dan aan de
verruiming ervan, onder meer omdat voor de meeste cursisten verwerking
een noodzakelijke voorwaarde voor verruiming is. Maar daardoor
verdwijnt
het aspect verruiming wellicht ook het gemakkelijkst uit de aandacht,
hoewel het een kernelement is van het profiel van de
ervaringsdeskundige.
Dit neemt niet weg dat soms een cursist veel vlotter blijkt te groeien
op het gebied van verruiming dan op het vlak van verwerking.<br>
<br>
Een bijzonderheid van de opleiding is dat de groei inzake
ervaringsdeskundigheid
vorm krijgt doorheen de diverse opleidingsonderdelen. In principe
is dit aandachtspunt in elk vak aan de orde, en kan het concreet
gestalte
krijgen via de reeds besproken aanwezigheid van een ervaringsdeskundige
in alle vakken. Maar ook bij het afnemen van het examen moet het aspect
groei in ervaringsdeskundigheid voor ieder vak mee in rekening genomen
worden. Dit betekent dat het mogelijk is dat een cursist wegens een
onvoldoende groei inzake ervaringsdeskundigheid niet slaagt voor een
bepaald vak, zelfs indien op het examen blijkt dat hij wel voldoende
scoort inzake verworven kennis betreffende dat vak. Gedurende de eerste
jaren waarin de opleiding werd georganiseerd was die tweeledige
beoordeling
een knelpunt, omwille van twee redenen. In de eerste plaats was het
door het reeds aangehaalde tekort aan opgeleide ervaringsdeskundigen
onmogelijk om te beantwoorden aan het principe dat de
ervaringsdeskundige
procesbegeleider bij elke les aanwezig hoort te zijn. In de tweede
plaats was niet voorzien in een expliciete vermelding in het
examenreglement
van het feit dat de groei inzake ervaringsdeskundigheid een
afzonderlijk
facet uitmaakt van de beoordeling van elk vak.<br>
<br>
Het huidige examenreglement voorziet daarom expliciet dat de
ervaringsdeskundige
procesbegeleider ook een stem heeft in de beoordeling van de cursisten
voor die vakken, waarvan hij de lessen heeft bijgewoond. Hoewel de
ervaringsdeskundige in die vakken ten opzichte van de cursisten een
steunfiguur is, moet hij hen tegelijk op het einde wel punten geven
op de vraag of de cursist in de toepassing van dat vak voldoende zijn
ervaring gebruikt. Het vinden van een aanvaardbare combinatie van
een rol als begeleider en een rol als beoordelaar wordt daarbij door
de ervaringsdeskundige procesbegeleider soms als een knelpunt ervaren.
Het is daarom heel belangrijk dat hij hieromtrent zo duidelijk
mogelijke
beoordelingscriteria hanteert.<br>
<br>
<h3><a name="htoc306">12.2.7</a>&nbsp;&nbsp;Procesbegeleiding van
cursisten</h3>
Het opzet van het basisjaar, namelijk we gaan het niet over leerstof
hebben maar wel over onszelf, is een zeer geslaagd opzet. Tegen het
einde van het basisjaar ziet men bij een aantal cursisten een zekere
verzadiging optreden. Het gevoel steekt op dat het nu even genoeg
geweest is. Dit is een begrijpelijke evolutie, want een dergelijk
proces is emotioneel niet min, en bij een aantal mensen ontstaat de
behoefte aan een periode van rust. Bekeken vanuit dit perspectief
duurt het basisjaar lang genoeg.<br>
<br>
Anderzijds duurt het basisjaar ook niet lang genoeg, omdat het
verwerkingsproces
op dat moment eigenlijk nog maar pas goed op gang gekomen is en dus
nog verre van voltooid.<br>
<br>
<h4><a name="htoc307">12.2.7.1</a>&nbsp;&nbsp;Individuele
begeleidingsgesprekken</h4>
Daarom blijven de individuele begeleidingsgesprekken een grote rol
spelen. Een belangrijke functie van deze gesprekken is immers om het
individueel groei- en verwerkingsproces verder te stimuleren en te
begeleiden.<br>
<br>
Tweemaal per semester worden de cursisten uitgenodigd om buiten de
lesuren op begeleidingsgesprek te komen. In het kader van het
opleidingsprogramma
moet men deze gesprekken zien als een bijzondere methodiek van de
gesuperviseerde beroepspraktijk, met uitzondering van het eerste
semester
van het tweede opleidingsjaar, waarin de individuele gesprekken een
bijzondere methodiek van het vak specifieke vaardigheden zijn. Het
persoonlijke proces van cursisten vormt geen element van beoordeling.
Het beïnvloedt de punten voor deze vakken dus niet. De punten voor
het vak gesuperviseerde beroepspraktijk bijvoorbeeld, drukken dus
uitsluitend een beoordeling van de stage uit. Zoals hiervoor reeds
duidelijk werd gemaakt, kan het persoonlijk proces van een cursist
wel zijn invloed hebben op diens functioneren op de stageplaats.
Uiteraard
zal dit dan wel zichtbaar zijn in de stagebeoordeling.<br>
<br>
Hoewel de begeleidingsgesprekken een erg belangrijke methodiek zijn,
toont de praktijk toch ook aan dat er grenzen zijn aan de mogelijkheden
van deze gesprekken om de stimulerende functie ten aanzien van het
persoonlijk proces van de cursist helemaal alleen te kunnen waarmaken.
Daarvoor is de ervoor voorziene tijd, twee gesprekken van elk één
tot anderhalf uur, trouwens veel te kort.<br>
<br>
En vaak zitten er op het moment dat het begeleidingsgesprek plaats
vindt, bij de cursist naast zijn persoonlijk proces ook nog andere
dingen vooraan. Die hebben dan in feite veelal te maken met het gegeven
dat de cursisten uit de opleiding tot ervaringsdeskundige armoede
aan den lijve hebben ervaren en nog steeds met de gevolgen van armoede
worden geconfronteerd.<br>
<br>
Zeker wat betreft het aspect persoonlijke groei als
ervaringsdeskundige,
toont de praktijk aan dat niet alles planmatig kan worden aangepakt
en dat niet alles volgens plan blijkt te verlopen. Vaak worden de
gemaakte plannen door externe factoren of gebeurtenissen doorkruist.
Als begeleider heeft men dan bij momenten wel eens het gevoel achter
de feiten aan te hollen in plaats van op een systematische wijze te
kunnen werken aan de persoonlijke groei van de cursist.<br>
<br>
Soms gaan die zaken die zich in de individuele begeleidingsmomenten
naar de voorgrond dringen terug op het feit dat de betrokken cursist
nog steeds in armoede moet leven, en vormen ze een concrete bedreiging
voor zijn mogelijkheden om de inhouden van de cursussen te kunnen
assimileren, of zelfs om de opleiding te kunnen voortzetten. Soms
houden de dringende zaken uit het individueel gesprek verband met
het feit dat de kwetsuren bij deze cursisten aanzienlijk zijn, wat
zijn weerslag heeft op de frequentie van incidenten in de groep.<br>
<br>
De onderlinge dynamieken in een groep cursisten vragen veel meer tijd
en energie dan die in andere opleidingsgroepen. Ook in een opleiding
maatschappelijk werk kunnen kwetsuren die cursisten in de loop van
hun bestaan hebben opgelopen, een rol spelen en aandacht opeisen,
maar dit proces is veel minder intens. Daarenboven staan de kwetsuren
in een opleiding tot ervaringsdeskundige veel centraler dan
bijvoorbeeld
in een opleiding maatschappelijk werk het geval is. Een cursist
ervaringsdeskundige
krijgt bijvoorbeeld ook veel meer spiegeling dan een maatschappelijk
werker in opleiding.<br>
<br>
Een goede strategie om de beschikbare ruimte voor procesbegeleiding
maximaal te benutten is te trachten om samen met de cursist een aantal
tussendoelen te stellen, zodat ook de cursist zelf zoveel mogelijk
aangrijpingspunten heeft om gericht aan zijn eigen proces te werken.
Ter ondersteuning van dit proces en van de begeleiding ervan wordt
actief gewerkt met de individuele begeleidingsfiches van de cursisten.
Hierop kunnen de werkpunten voor de betrokken cursist ingeschreven
worden. Zo kan men er naar teruggrijpen telkens wanneer dit nodig
is.<br>
<br>
Toch is dit niet steeds voor elke cursist even werkzaam, aangezien
het niet voor elke cursist even gemakkelijk blijkt te zijn om vooreerst
naar zichzelf te kijken en vervolgens hierover ook nog te praten.
Ook dit zijn namelijk vaardigheden die moeten verworven worden. En
dan blijken voor sommige cursisten de voorziene twee individuele
begeleidingsgesprekken
per semester in feite maar amper te volstaan. Vooral is dit het geval
voor die cursisten die er heel wat tijd over doen om samen met de
procesbegeleiders te achterhalen welke weg ze moeten gaan. Hierdoor
is het logisch dat er tussen cursisten onderling aanzienlijke
verschillen
kunnen ontstaan in de mate waarin hun verwerkingsproces gevorderd
is. Maar dit is in feite niet echt van wezenlijk belang, aangezien
dit een proces is dat bij niemand kan voltooid geraken. Men zal daarom
nooit de beslissing nemen om een cursist niet te laten slagen omwille
van het feit dat hij bepaalde zaken uit zijn geschiedenis nog niet
heeft verwerkt. Wel een reden om iemand niet te laten slagen is,
wanneer
de kwetsuren uit het verleden het handelen van de cursist nog zodanig
sterk bepalen, dat men mag vrezen dat daardoor de kans reëel is dat
hij in zijn functioneren als ervaringsdeskundige aan anderen schade
zou kunnen berokkenen.<br>
<br>
Al deze elementen impliceren dat hoge eisen gesteld worden aan de
deskundigheid en de professionaliteit van de procesbegeleiders. Het
is, gezien deze context, daarenboven heel belangrijk dat
procesbegeleiders
zichzelf in elke concrete situatie opnieuw kritisch blijven bevragen
en steeds nagaan of hun interventie opportuun en verantwoord is.<br>
<br>
<h4><a name="htoc308">12.2.7.2</a>&nbsp;&nbsp;Lesvakken en
procesbegeleiding</h4>
Inzake procesbegeleiding blijft ook in de opvolgingsjaren het principe
gelden dat er gedurende de hele opleiding kansen moeten zijn om verder
te werken aan het proces van verwerken en verruimen van de
armoede-ervaringen
van de cursisten. Daartoe moeten er vanuit de opleiding stimulansen
uitgaan naar de cursist. Hiervoor wezen we reeds op het grote belang
maar tegelijk ook op de beperkingen van de individuele
begeleidingsgesprekken
terzake. Daarom zou het niet goed zijn om het geven van procesgerichte
stimulansen enkel en alleen toe te wijzen aan die
begeleidingsgesprekken.
Ook de lesvakken kunnen hier een belangrijke functie vervullen.<br>
<br>
Het opleidingsconcept tracht hierop actief in te spelen. Tegelijk
tracht het rekening te houden met het gegeven dat een aantal cursisten,
vanuit een behoefte een rustpauze in te lassen, dat verwerkingsproces
op het einde van het basisjaar wel even stil wensen te leggen, hoewel
het helemaal nog niet afgerond is, en het dus vanuit opleidings- en
groeiperspectief eigenlijk nog verder zou moeten kunnen gaan. Dit
is de reden waarom in het eerste semester van het tweede opleidingsjaar
het vak pedagogische processen en vraagstukken geprogrammeerd staat,
een vak dat eerder weinig appèl doet op het verwerkingsproces.<br>
<br>
In het tweede semester staat dan het vak psychologische processen
en vraagstukken op het programma. Dit vak wakkert het verwerkingsproces
terug sterk aan. En in het eerste en tweede semester van het derde
opleidingsjaar staat het vak psychologische en pedagogische processen
en vraagstukken op het programma, zodat er ook dan sterke impulsen
blijven uitgaan naar de cursist in functie van het stimuleren van
het ontwikkelen van een dieper inzicht in het eigen levensverhaal.<br>
<br>
Wat het levensverhaal betreft, situeren de sterkste stimulansen in
de opvolgingsjaren zich dus in het tweede semester van het tweede
opleidingsjaar en in het derde opleidingsjaar. Dit neemt niet weg
dat ook in de andere semesters bij cursisten nieuwe elementen uit
hun levensverhaal aan de oppervlakte kunnen komen. In het eerste
semester
van het tweede jaar kunnen die een plaats krijgen in het kader van
het vak communicatieve vaardigheden en training. In het laatste
opleidingsjaar
is de gesuperviseerde beroepspraktijk meest aangewezen om hiervoor
ruimte te maken, niet in het minst omdat ervaringen op de stageplaats
vaak de directe aanleiding zijn voor het ontstaan van een besef bij
de cursist dat hij plots kan opbotsen tegen nog onverwerkte facetten
van het eigen verleden. En uiteraard vormen ook de individuele
begeleidingsgesprekken,
die aan een ritme van twee gesprekken per semester gedurende de hele
opleiding blijven verder gaan, een belangrijk instrument bij het
ondersteunen
van het proces van de cursist.<br>
<br>
Het vak psychologische processen en vraagstukken is uitermate geschikt
om het verwerkingsproces opnieuw op gang te trekken. Omdat het
contextuele
denken van Ivan Boszormenyi-Nagy en de systeemleer daarin een
belangrijke
plaats innemen, biedt dit vak cursisten een heel relevant
begrippenkader
aan in functie van een fundamenteel inzicht in de eigen geschiedenis.
Het is dus geenszins zomaar dat cursisten dit vak als een erg zwaar
vak ervaren. Maar aan de andere kant is het een vak dat ook als heel
zinvol wordt ervaren, onder meer omdat het tegemoet komt aan de
behoefte
aan procesgerichte stimulansen gedurende de hele opleiding.<br>
<br>
<h4><a name="htoc309">12.2.7.3</a>&nbsp;&nbsp;Procesbegeleiders als
vaktitularis</h4>
In elk semester doceren de procesbegeleiders minstens een technisch
vak. Zo wordt het vak situatiegerichte training uit het laatste
semester
van de opleiding steeds door de procesbegeleiders gegeven. De
beoordeling
van de cursisten op het examen voor deze vakken heeft steeds betrekking
op de vaktechnische aspecten, die in de opleidingsdoelen van het
betreffende
vak staan vermeld. Het persoonlijk proces van de cursist is geen
element
dat een rol speelt in de beoordeling. Na onderling overleg komen de
beide procesbegeleiders tot een gezamenlijk gedragen beoordeling,
uitgedrukt in examenpunten.<br>
<br>
<h4><a name="htoc310">12.2.7.4</a>&nbsp;&nbsp;Omvattende zorg voor
cursisten</h4>
Het feit dat de opleiding een sterk procesgerichte kant heeft, doet
bijna automatisch de vraag rijzen in welke mate de opleiding zorg
moet opnemen voor allerlei problemen waarmee cursisten kunnen te maken
krijgen. Moet de opleiding een ondersteuningsmodel ontwikkelen en
hanteren in functie van de zorg voor cursisten, of moet de opleiding
de cursisten eerder met niet te veel zorg omringen en terzake ook
geen onrealistische verwachtingen scheppen?<br>
<br>
Er moet in elk geval voldoende ruimte blijven om hierin, rekening
houdend met de concrete context, in de ene of de andere richting te
beslissen. Als algemene lijn kan men echter aanhouden dat cursisten
niet te veel betutteld moeten worden en de kans moeten krijgen om
op een volwassen manier met de opleiding om te gaan, ook als dit op
een bepaald moment kan betekenen dat ze er om één of andere reden
voor kiezen om de opleiding stop te zetten of te onderbreken. Een
te grote zorg voor cursisten kan betutteling worden en kan verstikkend
werken. Daarenboven hebben veel mensen die in armoede leven al een
heel leven achter de rug, waarin anderen in hun plaats de beslissingen
nemen.<br>
<br>
<h4><a name="htoc311">12.2.7.5</a>&nbsp;&nbsp;Grenzen aan de begeleiding</h4>
Door het begeleiden van het proces van verwerken en verruimen van
de eigen armoede-ervaring krijgt de procesbegeleider verder zicht
op de persoonlijke geschiedenis van de cursist en op de eventuele
groei die hij als persoon doormaakt. De rol van procesbegeleider
bestaat
er niet in om hierin te oordelen of te beoordelen, maar wel in het
ondersteunen en begeleiden van die evolutie.<br>
<br>
Maar aangezien de context waarin dit gebeurt een opleiding is, zijn
de marges waarover men beschikt in functie van procesbegeleiding,
beperkt. Daarom is het belangrijk dat procesbegeleiders voldoende
alertheid aan de dag leggen, zodat ze snel kunnen ingrijpen indien
ze opmerken dat een cursist dreigt vast te lopen en hem in dat geval
eventueel kunnen adviseren en ondersteunen in het zoeken van externe
therapeutische begeleiding. Therapeutische begeleiding kan de opleiding
immers niet zelf aanbieden.<br>
<br>
<h4><a name="htoc312">12.2.7.6</a>&nbsp;&nbsp;Uitsluitingservaring is
geen beoordelingscriterium</h4>
Een vraagstuk dat verband houdt met het proces van cursisten, is de
kwestie of het ook mogelijk moet blijven om in de loop van de
opvolgingsjaren
van de opleiding cursisten uit te sluiten op grond van een tekort
aan uitsluitingservaring. Volgens het huidige concept van de opleiding
wordt bij het einde van het basisjaar hierin een definitieve beslissing
genomen, maar oorspronkelijk kon een cursist onder voorbehoud
toegelaten
worden tot de opvolgingsjaren, wat inhield dat hij alsnog kon
uitgesloten
worden indien later duidelijk werd dat zijn uitsluitingservaring toch
te beperkt was.<br>
<br>
Een dergelijke uitsluiting verder in de opleiding bleek voor de
kandidaat
echter moeilijk te aanvaarden en correct te interpreteren.
<blockquote>``Tijdens het selectiegesprek had men mij gezegd dat ik
waarschijnlijk
niet in aanmerking zou komen voor de opleiding, omdat ik volgens hen
onvoldoende uitsluitingservaring had. Ik had de hoop al opgegeven
toen ik thuis het bericht kreeg dat ik toch mocht beginnen. Ik heb
me altijd voor 100% ingezet, en ik mag zeggen dat ik op het einde
van het basisjaar de vooropgestelde leerdoelen beter bereikt had dan
sommige andere cursisten uit de groep. En nu mag ik blijkbaar toch
niet meer doorgaan met de opleiding. Zogezegd omdat ik te weinig
uitsluitingservaring
heb. Voor mij is dit moeilijk te begrijpen. Eerst heb ik blijkbaar
wel voldoende uitsluitingservaring, want ik mag aan het basisjaar
en vervolgens aan de opvolgingsjaren beginnen, en nadien heb ik dan
weer niet voldoende uitsluitingservaring. Ik kan me moeilijk ontdoen
van de indruk dat ik het slachtoffer ben geworden van een persoonlijke
afrekening omwille van een aantal conflictmomenten gedurende de
opleiding.
Ik ben erg ontgoocheld in De Link: dat net zij, die met woorden zulke
menselijke waarden voorstaan, in hun daden precies het
tegenovergestelde
kunnen doen!''
</blockquote>
Om dit soort negatieve ervaringen zoveel mogelijk te vermijden blijft
men vooreerst alert voor eventuele foutenbronnen in de
selectieprocedure.
Maar vooral is de periode ingekort waarbinnen men een cursist uit
de opleiding kan weren omwille van een ontoereikende
uitsluitingservaring.
Deze periode is nu beperkt tot het basisjaar. Iedere cursist die nu
aan de opvolgingsjaren begint moet tijdens de selectie of uiterlijk
gedurende het basisjaar blijk hebben gegeven van voldoende
uitsluitingservaring
en van zijn bereidheid om die in het werk als ervaringsdeskundige
te gebruiken.<br>
<br>
Bij de aanvang van het project was men daarin minder strikt en had
men er voor gekozen om gedurende het hele verloop van de opleiding
te voorzien in de mogelijkheid cursisten te weren op grond van
onvoldoende
armoede-ervaring. Deze oorspronkelijke keuze ging uit van de
veronderstelling
dat sommige cursisten heel wat tijd nodig kunnen hebben, vooraleer
ze toekomen aan het in de communicatie brengen van de diepe innerlijke
pijn die samen gaat met een leven in armoede.<br>
<br>
In deze veronderstelling kan een cursist, die de eigen armoede-ervaring
nog onvoldoende actief hanteert, dit doen omdat zijn armoede-ervaring
gewoon ontoereikend is, maar even goed ook omdat hij er nog onvoldoende
klaar voor is. En in dat laatste geval komt hij in principe wel in
aanmerking om na een opleiding als ervaringsdeskundige aan de slag
te gaan. Enkel indien een gebrek aan communicatie over de diepe
innerlijke
pijn, die samengaat met een leven in armoede, kan worden waargenomen
en toe te schrijven is aan het feit dat een dergelijke armoede-ervaring
niet of in te beperkte mate aanwezig is, kan men met zekerheid stellen
dat een kandidaat nooit aan de vereisten zal kunnen voldoen die worden
gesteld aan een ervaringsdeskundige.<br>
<br>
Maar in het geval die uitsluitingservaring wel in voldoende mate
aanwezig
is, is het ook wel noodzakelijk dat men die ervaring in de communicatie
kan brengen en ze een betekenis kan geven, wil men kunnen functioneren
als ervaringsdeskundige. Niet iedere persoon is er evenwel even snel
klaar voor om dit ook effectief te kunnen doen of althans om er een
begin mee te maken. Om met die individuele verschillen te kunnen
rekening
houden kon de cursist in het oorspronkelijke opleidingsconcept
gedurende
de hele opleiding werken aan een begin maken met het durven en kunnen
actief hanteren van de eigen armoede-ervaring.<br>
<br>
Het bijgestelde concept ziet dit laatste, dus er een begin mee maken,
nu meer als een uitdrukkelijke en exclusieve doelstelling van het
basisjaar. Hierdoor worden nu niet enkel meer de mensen met onvoldoende
uitsluitingservaring geweerd voor de opvolgingsjaren. Ook wie nu op
het einde van het basisjaar nog onvoldoende klaar is om al met de
eigen ervaring te kunnen werken, wordt geadviseerd om niet met de
opvolgingsjaren te starten maar om zich eventueel later opnieuw
kandidaat
te stellen voor het volgen van het basisjaar. Uiteraard impliceert
dit niet dat men verwacht van cursisten dat ze aan het einde van het
basisjaar al helemaal klaar zijn met het verwerken van de eigen
ervaring,
vermits dit een werkpunt is gedurende de hele opleiding.<br>
<br>
Naast het inschatten van de uitsluitingservaring van de cursisten
heeft men in het basisjaar dus ook de intentie om in te schatten of
de cursisten in staat zullen zijn om met die ervaring aan de slag
te gaan. Indien hiervan in het basisjaar nog niets zichtbaar wordt,
opteert men er in het huidige opleidingsconcept voor om de cursist
niet de toelating te geven om de opleiding voort te zetten.<br>
<br>
<h3><a name="htoc313">12.2.8</a>&nbsp;&nbsp;Motivatie van cursisten</h3>
Hoewel de motivatie van cursisten gedurende de hele opleiding hoog
blijft, ziet men toch dat ze vanaf het derde semester onder druk komt
te staan omwille van een drietal redenen:
<ul>
  <li>Voor de cursisten en hun gezin begint de financiële druk na
verloop
van tijd sterk te wegen. Door de opleiding te volgen, kunnen cursisten
niet langer van nabij opvolgen waar de meest interessante koopjes
te doen zijn of rest er hen minder tijd om bij te klussen.
Verplaatsingskosten
kunnen hoog oplopen, vooral voor cursisten die om één of andere reden
niet het openbaar vervoer durven te nemen om naar de opleiding te
komen. Ook de kosten voor kledij stijgen, omdat cursisten er meer
belang gaan aan hechten, vooral als ze op stage gaan. </li>
  <li>Het perspectief op tewerkstelling is nog ver verwijderd, en
aangezien
het concept van de ervaringsdeskundige als een volwaardige
beroepskracht
erg nieuw is, is die tewerkstelling zelf ook nog erg onzeker. </li>
  <li>De opleiding brengt bij de cursisten een heel intense
persoonlijke
groei op gang en stimuleert hun gevoel van eigenwaarde. Deze sterke
persoonlijke veranderingen kunnen bij cursisten op sommige momenten
tot verwarring en onzekerheid leiden. Verder in dit hoofdstuk, meer
bepaald in <a href="#persoonlijke-levenssfeer">paragraaf 12.7</a>,
gaan we dieper in op de veranderingen in de persoonlijke levenssfeer,
waarmee cursisten kunnen te maken krijgen. </li>
</ul>
<a name="toc60"></a>
<h2><a name="htoc314">12.3</a>&nbsp;&nbsp;Algemene opleidingsdoelen</h2>
Op het einde van de opleiding moet zichtbaar kunnen zijn dat de cursist
de onderstaande doelstellingen inzake kennis, inzicht, vaardigheden
en houdingen heeft gehaald.<br>
<br>
Uiteraard mag men daarbij niet uit het oog verliezen dat leerdoelen
in hun formulering steeds uitgaan van een ideaaltypische situatie.
In de praktijk is het steeds zo dat kennis-, vaardigheids- en
houdingsdoelen
slechts in zekere mate gehaald worden. Toepassen van kennis,
vaardigheden
en houdingen is bijvoorbeeld voor iedereen eenvoudiger in een
vertrouwde
situatie dan in een onbekende context. Het is daarom vanzelfsprekend
dat ervaringsdeskundigen ook na het afstuderen nog veel kunnen groeien
inzake de uitoefening van hun functie, net zoals dit trouwens het
geval is voor afstuderende cursisten van om het even welke andere
opleiding.<br>
<br>
Indien de cursist de hiernavolgende opleidingsdoelen haalt, beschikt
hij over de inzichten, vaardigheden en houdingen, waarover een
ervaringsdeskundige
overeenkomstig het beroepsprofiel van ervaringsdeskundige dient te
beschikken.<br>
<br>
<h3><a name="htoc315">12.3.1</a>&nbsp;&nbsp;Opleidingsdoelen inzake
kennis en inzicht</h3>
De cursist heeft een basiskennis van en inzicht in:
<ul>
  <li>enkele theoretische modellen waarop men steunt voor de
ontwikkeling
van vaardigheden, meer in het bijzonder:
    <ul>
      <li>sommige communicatietheoretische achtergronden, zoals:
        <ul>
          <li>hoe verloopt een communicatie; </li>
          <li>wat zijn moeilijkheden in de communicatie; </li>
          <li>waartoe dient communicatie; </li>
          <li>welke vormen van communicatie bestaan er. </li>
        </ul>
      </li>
      <li>het systeemdenken in functie van het kijken naar gezinnen en
systemen; </li>
      <li>de contextuele benadering van I. Boszormenyi-Nagy; </li>
      <li>de dynamische oordeelsvorming in functie van procesmatig
werken. </li>
    </ul>
  </li>
  <li>de heersende maatschappelijke waarden en normen in onze cultuur
inzake:
    <ul>
      <li>de rolpatronen tussen man en vrouw; </li>
      <li>gezinspatronen; </li>
      <li>opvoeding; </li>
      <li>de maatschappelijke realiteit van armoede en kansarmoede en
de uitsluitingsmechanismen
die hierin spelen. </li>
    </ul>
  </li>
  <li>de welzijnssector en de concrete werking van diensten in de mate
waarin
dit noodzakelijk is met het oog op de uitoefening van de functie van
ervaringsdeskundige. Vooral de kennis van beroepsmogelijkheden met
het oog op het realiseren van de rechten van cliënten is belangrijk. </li>
  <li>zichzelf, meer in het bijzonder:
    <ul>
      <li>de eigen zwakke en sterke kanten inzake maatschappelijk
functioneren; </li>
      <li>zijn zelfbeeld; </li>
      <li>zijn gevoelens van zelfvertrouwen en eigenwaarde; </li>
      <li>de eigen kracht en deskundigheid, macht en onmacht; </li>
      <li>zijn opvoedingsgeschiedenis en zijn levenservaring; </li>
      <li>zijn persoonlijke waarden en normen. </li>
    </ul>
  </li>
</ul>
<h3><a name="htoc316">12.3.2</a>&nbsp;&nbsp;Opleidingsdoelen inzake
basisvaardigheden</h3>
De cursist
<ul>
  <li>beschikt over communicatieve en relationele vaardigheden en kan
in
het bijzonder
    <ul>
      <li>goed luisteren; </li>
      <li>goed vragen stellen; </li>
      <li>bevestigen; </li>
      <li>omgaan met feedback; dit houdt in:
        <ul>
          <li>zijn mening kunnen geven; </li>
          <li>kritiek kunnen geven en kunnen krijgen en aannemen; </li>
          <li>anderen kunnen bijsturen op een positieve, aanvaardbare
manier. </li>
        </ul>
      </li>
      <li>omgaan met veronderstellingen; </li>
      <li>non-verbale communicatie zien en begrijpen. </li>
    </ul>
  </li>
  <li>is zich bewust van de eigen communicatiepatronen en
-vaardigheden; </li>
  <li>beschikt over afgeleide communicatieve vaardigheden en kan
    <ul>
      <li>vergaderen, wat onder meer inhoudt dat de cursist kan blijven
deelnemen
aan de vergadering, ook als er gevoelige thema's worden besproken; </li>
      <li>(af en toe) tussenbeide komen en een mening verwoorden; </li>
      <li>telefoneren; </li>
      <li>noteren; </li>
      <li>verslagen maken en inhoudelijk lezen; </li>
      <li>een gesprek samenvatten. </li>
    </ul>
  </li>
  <li>beschikt over afstand en nabijheid en kan
    <ul>
      <li>invoelen; </li>
      <li>omgaan met grenzen; </li>
      <li>omgaan met verantwoordelijkheden. </li>
    </ul>
  </li>
  <li>kan effectief omgaan met een opdracht en kan
    <ul>
      <li>problemen analyseren en plaatsen binnen de relevante context;
      </li>
      <li>vragen stellen; </li>
      <li>reflecteren en structureren; </li>
      <li>een adequate aanpak kiezen; </li>
      <li>permanent toetsen. </li>
    </ul>
  </li>
  <li>beschikt over de vaardigheid om een sociale kaart gericht te
kunnen
gebruiken:
    <ul>
      <li>de cursist kent de opdracht en de begrenzingen van de dienst;
      </li>
      <li>de cursist kan de weg vinden om rechten van cliënten af te
dwingen. </li>
    </ul>
  </li>
  <li>kan samenwerken en kan daartoe
    <ul>
      <li>samen kijken naar situaties; </li>
      <li>overleggen; </li>
      <li>afspraken maken en ze opvolgen; </li>
      <li>een taakverdeling maken; </li>
      <li>respect tonen voor andere medewerkers; </li>
      <li>zich bewust zijn van het aanvullend karakter van ieders rol. </li>
    </ul>
  </li>
  <li>kan uit concrete situaties samen met en van anderen leren en kan
daartoe
    <ul>
      <li>reflecteren en de eigen werking evalueren; </li>
      <li>feedback hanteren; </li>
      <li>omgaan met wrevel; </li>
      <li>waardering uiten. </li>
    </ul>
  </li>
</ul>
<h3><a name="htoc317">12.3.3</a>&nbsp;&nbsp;Opleidingsdoelen inzake
specifieke vaardigheden voor de functie van
ervaringsdeskundige</h3>
De cursist
<ul>
  <li>kan ontschuldigen, wat inhoudt dat hij weet wat schuld is, dat
hij
mechanismen van schuld geven en ontvangen kan zien, dat hij de techniek
van het ontschuldigen beheerst en dat hij de functies van ontschuldigen
begrijpt; </li>
  <li>kan omgaan met macht, onmacht en gevoelens van onzekerheid en
beschikt
daartoe over de nodige assertiviteit; </li>
  <li>kan omgaan met conflictsituaties, wat inhoudt dat hij het
relatie-aspect
kan loskoppelen van inhoudelijke aspecten, dat hij een constructieve
strategie kan uitbouwen, dat hij het gevoel en het verstand in
evenwicht
kan houden, dat hij kan omgaan met verschillen, dat hij anderen kan
overtuigen en dat hij de visie van anderen kan begrijpen; </li>
  <li>kan tolken, wat inhoudt dat hij kan vertalen, dat hij een klacht
kan
omzetten in een probleemstelling, dat hij slecht nieuws berichten
kan geven, dat hij kan verwijzen en dat hij kan spiegelen. </li>
</ul>
<h3><a name="htoc318">12.3.4</a>&nbsp;&nbsp;Opleidingsdoelen inzake
attitudes</h3>
De cursist
<ul>
  <li>heeft respect voor de anderen. Dit merken we doordat hij een
openheid
en verdraagzaamheid toont voor de visie en de oplossingen van de
anderen
en deze ook ziet. Dit merken we ook doordat hij afstand neemt van
de eigen ideeën, oplossingen en patronen; </li>
  <li>gelooft in zichzelf. Dit merken we doordat hij een actieve
inbreng
heeft, actief deelneemt en langzaamaan een zelfzekerheid ontwikkelt; </li>
  <li>gelooft in evolutie en groei. Dit merken we doordat hij zichzelf,
de anderen en de maatschappij kansen biedt om te evolueren; </li>
  <li>heeft de openheid om aan zichzelf te sleutelen en zich te
ontwikkelen.
Dit merken we doordat hij de eigen evidenties permanent toetst bij
de anderen; </li>
  <li>is onvoorwaardelijk solidair betrokken op de hulpvrager(s). Dit
merken
we doordat hij permanent zoekt naar de betekenis van gedrag en van
gebeurtenissen en doordat hij bij de hulpvraag van de hulpvrager(s)
blijft; </li>
  <li>heeft inlevingsvermogen. Dit merken we doordat hij de andere zo
goed
mogelijk wil begrijpen en dit ook toetst; </li>
  <li>is permanent waakzaam over de rechten en plichten van de
hulpvrager,
de hulpverlener en de dienst; </li>
  <li>gaat op een gewetensvolle manier om met het beroepsgeheim. </li>
</ul>
<a name="toc61"></a>
<h2><a name="htoc319">12.4</a>&nbsp;&nbsp;Lesinhouden</h2>
<h3><a name="htoc320">12.4.1</a>&nbsp;&nbsp;Gericht op de
armoederealiteit</h3>
Eerder lichtten we reeds toe dat de opleiding tot ervaringsdeskundige
aanvankelijk van start ging als een bijzondere vorm van de
TSO3-opleiding
Jeugd- en Gehandicaptenzorg van het volwassenenonderwijs. Dit was
noodzakelijk omwille van een tijdelijke opleidingsstop in het
volwassenenonderwijs.
Hoewel het vakkenpakket daardoor vooraf vast lag, werden de vakinhouden
specifiek toegespitst op de armoederealiteit. In die zin werd
geprobeerd
om de inhouden van de vakken uit de opleiding Jeugd- en
Gehandicaptenzorg,
toch een meer aangepaste invulling te geven in functie van
ervaringsdeskundigheid.<br>
<br>
Dit gebeurde in een werkgroep, waarin ervaringsdeskundigen van De
Link samenwerkten met enkele pedagogen, die het idee van de opleiding
gunstig gezind waren. Als uitgangspunt van zijn werkzaamheden nam
deze werkgroep de vraag welke de wezenlijke opleidingsinhouden moesten
zijn in het licht van de realiteit van armoede. Ook de kennis,
vaardigheden
en houdingen die essentieel zijn om de functie van ervaringsdeskundige
te kunnen uitoefenen, moesten uiteraard in de opleiding een plaats
krijgen. Dit alles leidde tot het allereerste concept van
opleidingsdoelen
voor de opleiding tot ervaringsdeskundige. Vervolgens werd concreet
nagegaan op welke wijze deze opleidingsdoelen het best te realiseren
waren in het kader van het bestaande vakkenpakket van de opleiding
Jeugd- en Gehandicaptenzorg. Op die manier kreeg het
opleidingsprogramma
van de eerste vijf cursistengroepen vorm.<br>
<br>
Nadien, toen de opleidingsstop in het volwassenenonderwijs opgeheven
was, werden diezelfde opleidingsinhouden in een beperkt aantal
kernvakken
samengebald. Dit leidde tot het opleidingsprogramma dat in dit boek
beschreven staat. Aangezien ten tijde van deze heroriëntering van
de opleiding ook al een beroepsprofiel van ervaringsdeskundige was
uitgewerkt, werd van de gelegenheid gebruik gemaakt om de
opleidingsdoelen
en de opleidingsinhouden aan dit beroepsprofiel te toetsen en om ze,
waar dit nodig bleek, nog wat beter af te stellen op dit profiel en
op de realiteit van armoede.<br>
<br>
<h3><a name="htoc321">12.4.2</a>&nbsp;&nbsp;Persoonlijk gekleurd door
de docent</h3>
De concrete lesinhoud van elk vak wordt uiteindelijk ingevuld door
de docent zelf op basis van wat in de opleidingsdoelen is bepaald,
op basis van de basissyllabus die De Link voor zijn vak uitwerkte,
op basis van zijn eigen achtergrond en op basis van de interactie
met de cursistengroep. Het is van belang dat de docent oog heeft voor
het feit dat van hem verwacht wordt dat hij kennis aanbiedt, maar
anderzijds ook dat hij daarbij kan inspelen op wat uit de groep komt.
Het is immers nodig dat de inhouden van de opleiding worden toegespitst
op de armoedeproblematiek en dat cursisten in staat gesteld worden
om ze op hun eigen levensgeschiedenis toe te passen. Dit impliceert
dus een uitgesproken ervaringsgerichte aanpak. Dit vergt van de
docenten
een zeer grondige kennis van de inhoud van hun vak en veel
flexibiliteit
in het aanreiken van de leerstof. Ze moeten hun vak ontzettend goed
beheersen omdat, ook al komt er heel veel uit de ervaring van de
cursisten,
ze datgene wat zich aandient moeten kunnen kaderen en hieromtrent
de wezenlijke theorie moeten kunnen meegeven.<br>
<br>
Men kan zich de opbouw van een les voorstellen in twee fases, waarbij
in een eerste fase ingegaan wordt op verhalen uit de groep. In een
tweede fase kan dan meer aandacht gaan naar kennisoverdracht, waarbij
in de eerste plaats de elementen die reeds aan bod zijn gekomen via
de inbreng van de cursisten, worden geordend en gestructureerd, en
waarbij eventueel ook nog bijkomende informatie wordt aangeboden.<br>
<br>
Als docent kan men soms ook zeggen: ``Nu ga ik even les geven.''
Het is immers belangrijk dat cursisten informatie en kennis aangeboden
krijgen, dat ze dingen horen die ze kunnen meenemen naar andere lessen
of naar de stagepraktijk.<br>
<br>
Het is ook belangrijk dat docenten zelf putten uit hun eigen ervaringen
om de lesinhouden te verduidelijken. Zo niet stellen zij zichzelf
boven de cursisten, van wie wel verwacht wordt dat ze de lesinhoud
verbinden met de eigen ervaringen. Daarenboven zouden ze de cursisten
dan de kans ontnemen de wereld van de niet-arme, althans een bepaald
stukje ervan, beter te leren kennen.<br>
<br>
Nieuwe docenten geven aan dat het hen niet zo gemakkelijk valt om
de precieze lesinhoud voor hun vak vast te leggen. Tegen de achtergrond
dat ze onbekend zijn met de opleiding en zijn cursisten, ervaren ze
de opleidingsdoelen als erg ruim. Deze situatie maakt hen soms onzeker.
In dit verband bieden de basissyllabussen een goede houvast. Een
bijkomende
complicatie met betrekking tot de vakinhouden zien ze in het feit
dat De Link verwacht dat er ook actief rekening gehouden wordt met
de achtergrond van de cursisten, zodat de inhoud slechts vorm kan
krijgen in de interactie tussen de theorie enerzijds en de
levensgeschiedenis
en de achtergrond van de cursisten anderzijds.<br>
<br>
<h3><a name="htoc322">12.4.3</a>&nbsp;&nbsp;Overzicht van de
lesinhouden per vak</h3>
De lesinhouden van de vakken die in de opleiding worden gegeven werden
ingevuld op basis van twee vragen:
<ul>
  <li>Welke inzichten, vaardigheden en houdingen moet een
ervaringsdeskundige
bezitten? </li>
  <li>Wat zijn de inhouden van armoede? </li>
</ul>
Deze twee vragen sluiten uiteraard aan bij de vooropgestelde
opleidingsdoelen,
aangezien ook die uitgaan van de specificiteit van de functie van
ervaringsdeskundige.<br>
<br>
Het proces van reflecteren aan de hand van deze vragen heeft zich
een hele periode verder gezet en heeft geresulteerd in een steeds
grotere explicitatie van de lesinhouden. Hierdoor slaagde men erin
te garanderen dat ook de vakinhouden een wezenlijke bijdrage leveren
in het vormen van ervaringsdeskundigheid, en wist men voor elk vak
uit te maken wat de werkzame kern ervan kon zijn in functie van
ervaringsdeskundigheid.
Het expliciteren van de vakinhouden gebeurde in een viertal stappen.<br>
<br>
Een eerste stap was het vastleggen per vak van een beperkt aantal
vakinhouden, die in functie van de opleiding tot ervaringsdeskundige
als allerbelangrijkst werden aanzien. In een volgende stap werd meer
aandacht besteed aan de inhoud van de vakfiches. De belangrijke zaken
in functie van ervaringsdeskundigheid werden erin nog meer in de verf
gezet. Een derde stap in deze evolutie was dat De Link per vak een
uitgebreide beschrijving van de inhoud die erin aan bod moet komen
ter beschikking stelde van de verantwoordelijke docent. Uiteindelijk
kon er per vak een door De Link uitgeschreven basissyllabus ter
beschikking
gesteld worden van de docenten. Hierdoor kan de invulling van de
opleiding
in de verschillende opleidingsplaatsen een grote homogeniteit blijven
vertonen.<br>
<br>
In de hiernavolgende pagina's overlopen we de belangrijkste lesinhouden
van de diverse technische vakken. Nadien besteden we aparte aandacht
aan het vak gesuperviseerde beroepspraktijk, namelijk onder <a
 href="#beroepspraktijk">paragraaf 12.5</a>. Het gewicht
van dit vak ligt vooral in de laatste opleidingsjaren. Gedurende het
tweede semester van het tweede jaar is het aandeel van de
beroepspraktijk
in de opleiding nog beperkt tot 80 uur. Het doel van deze eerste 80
uur beroepspraktijk is vooral kennismaking met het werkveld. Later
in de opleiding neemt het aantal uren beroepspraktijk aanzienlijk
toe.<br>
<br>
<h4><a name="htoc323">12.4.3.1</a>&nbsp;&nbsp;Clusters van lesinhouden</h4>
Het geheel van de technische vakken uit de opleiding tot
ervaringsdeskundige
kan men in een aantal blokken groeperen.<br>
<br>
<h5>Een psychologisch blok</h5>
Hiertoe behoren de diverse vakken psychologische en pedagogische
vraagstukken.
In dit blok focust men op aspecten van de binnenkant van armoede.
De aangebrachte kennis moet bijdragen tot een beter inzicht in de
persoonlijke levensgeschiedenis en die van anderen.<br>
<br>
Enkele belangrijke inhouden zijn: ontwikkelingspsychologie en
hechtingstheorieën,
de basis van het systeemdenken, de basis van het contextuele denken
en een verdieping ervan, het inoefenen van een aantal contextuele
vaardigheden: bijvoorbeeld hoe pas ik het beginsel van meerzijdige
partijdigheid toe in mijn gespreksvoering.<br>
<br>
<h5>Een structureel blok</h5>
In dit blok spitst men zich toe op de structurele component van de
armoedeproblematiek en op het beleid dat erover gevoerd wordt. De
vakken maatschappijleer en recht vallen hieronder.<br>
<br>
In het vak recht krijgen cursisten een inleiding op het rechtssysteem,
toegepast op vragen waarmee mensen in armoede kunnen zitten.
Belangrijke
onderwerpen zijn dan onder meer: het pro-Deosysteem, de
jeugdbescherming
en schuldbemiddeling. Een historisch perspectief op het recht aan
de hand van de hiervoor genoemde thema's is een belangrijke invalshoek
van dit vak. Het laat cursisten zien dat het rechtssysteem niet
onveranderlijk
is. Hierdoor komt de maakbaarheid van de samenleving in het vizier,
een heel belangrijk gegeven in het licht van armoedebestrijding.<br>
<br>
Het vak maatschappijleer vangt aan met een historiek van de
armoedebestrijding
en de situering van de methodiek ervaringsdeskundige daarin. Nadien
komen een aantal structurele componenten van de armoedeproblematiek,
zoals het recht op huisvesting, het recht op gezondheid, enzovoort,
aan bod geënt op de actualiteit en verbonden met aspecten die in die
specifieke cursistengroep erg levendig zijn. Bij zo een thema komt
zowel de probleemanalyse aan bod als de wijze waarop de samenleving
ermee omgaat.<br>
<br>
<h5>Het blok communicatie</h5>
Hierin wordt aandacht besteed aan het aanleren en trainen van de
typische
communicatieve vaardigheden die voor een ervaringsdeskundige van belang
zijn. Daarbij wordt voortgebouwd op de aanzetten die cursisten in
het eerste opleidingsjaar reeds meekregen en men gaat ook systematisch
in op een aantal heel relevante theoretische concepten, zoals de
axenroos.
Ook elementen van groepsdynamica komen aan bod.<br>
<br>
Voorts wordt veel aandacht besteed aan het trainen van vaardigheden
inzake luisteren, vragen stellen, observeren, non-verbale vormen van
communicatie, enzovoort.<br>
<br>
Een goede beheersing van communicatieve vaardigheden is een voorwaarde
om te kunnen komen tot het verwerven van een aantal typische
vaardigheden
van het beroep ervaringsdeskundige, zoals tolken, spiegelen,
confronteren,
bevragen. Het communicatieblok schept eveneens de noodzakelijke basis
voor het onwikkelen van een aantal houdingen die in het beroep van
ervaringsdeskundige bijzonder belangrijk zijn.<br>
<br>
<h5>Het blok expressie</h5>
Het betreft hier de vakken expressieve agogische vaardigheden uit
de verschillende opleidingsjaren. Op een aantal vlakken hebben deze
vakken een ondersteunende functie.<br>
<br>
In de eerste plaats werken ze ondersteunend op het vlak van
groepsvorming.
Aan de hand van dit vak zijn cursisten op een heel andere manier dan
in andere vakken met elkaar bezig. Hierdoor krijgen ze de kans om
elkaar op een heel andere manier te leren kennen, hetgeen processen
stimuleert die groepsvormend werken.<br>
<br>
Voorts werken deze vakken ondersteunend inzake de houding van een
ervaringsdeskundige. Men kan slechts een goede ervaringsdeskundige
worden als men voldoende zelfwaardegevoel kan ontwikkelen. Hiertoe
dragen de expressievakken in belangrijke mate bij. Cursisten leren
in deze vakken kwaliteiten bij zichzelf ontdekken, kennis maken met
het onbekende, genieten van kunst- en cultuuruitingen, bijvoorbeeld
ter gelegenheid van een gezamenlijke deelname aan een culturele
manifestatie,
enzovoort.<br>
<br>
Ten slotte zijn deze vakken eveneens ondersteunend, in die zin dat
een aantal vaardigheden getraind worden die nuttig zijn met het oog
op de uitoefening van het beroep van ervaringsdeskundige. Het gaat
dan onder meer over vaardigheden als zich uiten en zich zelfbewust
kunnen opstellen.<br>
<br>
<h5>Een integratiegericht blok</h5>
Tot dit blok behoren een aantal vakken die vooral het integreren door
de cursisten van de kennis en vaardigheden uit de verschillende vakken
nastreven.<br>
<br>
De vakken specifieke vaardigheden en situatiegerichte training zijn
bij uitstek integratiegericht, omdat cursisten er een leerparcours
in doorlopen van inzichten, vaardigheden en houdingen voor de
beroepspraktijk
en dit gekoppeld aan de stage.<br>
<br>
Ook het vak ethiek heeft een sterk integrerend karakter en dit is
de reden waarom het op het einde van de opleiding gegeven wordt. In
dit vak tracht men bij cursisten een ruime kijk te stimuleren, door
hen te laten inzien en voelen dat je alles steeds door meerdere brillen
kan bekijken. Ook voor het vormen van een mens- en maatschappijvisie
is dit vak erg belangrijk. De cursisten hebben dan al een ruime
stage-ervaring
en gebaseerd op deze ervaringen, worden ze in het vak ethiek
aangespoord
om op zoek te gaan hoe ze nu zelf aankijken tegen armoede, tegen
racisme,
tegen uitsluiting, enzovoort.<br>
<br>
<h4><a name="htoc324">12.4.3.2</a>&nbsp;&nbsp;Vakken die in alle
opvolgingsjaren terugkomen</h4>
In het vakkenoverzicht dat nu volgt, vermelden we eerst de vakken
die in alle drie de opvolgingsjaren terugkomen. Nadien geven we een
overzicht van de vakken per opleidingsjaar.<br>
<br>
<h5><a name="expressieve-agogische-vaardigheden"></a>Expressieve
agogische
vaardigheden</h5>
Vanaf het tweede jaar loopt dit vak doorheen alle semesters van de
opleiding. Het is een vak van 1 lesuur per week. Het beoogt individuele
en groepsvorming middels creatieve en ontspannende activiteiten. De
psychologische zwaarte van de opleiding maakt het noodzakelijk om
ook een vak te hebben waar wat ontlucht kan worden.<br>
<br>
Het is niet de bedoeling om doorheen de zes semesters voor dit vak
telkens doelstellingen te formuleren. Er moet eerder gedacht worden
aan een formule waarbij de cursisten doorheen de semesters werken
aan een creatieve opdracht die het laatste semester leidt tot een
eindproduct.<br>
<br>
Allerlei expressieve vaardigheden kunnen aan bod komen. Mensen die
minder verbaal ingesteld zijn, krijgen daardoor de kans om zich op
een andere manier te uiten. Ook voor wie wel verbaal ingesteld is,
kan het kennismaken met andere expressieve vaardigheden een
ontdekkingsproces
in gang zetten en een leerproces om zich op andere manieren te leren
uiten.<br>
<br>
Hierna volgen enkele voorbeelden van vaardigheden, houdingen en
inhouden
die in dit vak een plaats kunnen hebben:
<ul>
  <li>leren fantaseren, leren spelen met fantasie. Voor veel cursisten
is
dit moeilijk. Deze vaardigheid heeft zijn belang, omdat ze verband
houdt met het algemeen probleemoplossend vermogen van een persoon; </li>
  <li>wat is creatief zijn? Leren bedenken van creatieve oplossingen; </li>
  <li>verkennen van: wat grijpt mij aan? Wat grijpt anderen aan? Welke
reacties
krijg ik? Deze inhouden kunnen bijdragen tot het vormen van
zelfinzicht,
tot het oefenen van empathie en tot het leren omgaan met bevestiging
en kritiek; </li>
  <li>hoe kan ik een boodschap overbrengen? Hoe kan ik een bepaalde
gedachte
in een boodschap op de voorgrond plaatsen? </li>
  <li>verkennen van de beperkingen die men zichzelf oplegt vanuit zijn
eigen
afkomst en achtergrond; </li>
  <li>omgaan met verschillende materialen om de verschillen tussen de
materialen
te leren voelen. Ook duurdere materialen hebben daarin hun plaats.
Dit leert cursisten te accepteren dat ze het waard zijn om met duurdere
materialen te werken; </li>
  <li>instappen in een creatief proces en er ook terug uitstappen: zich
er niet in blijven verliezen; </li>
  <li>afgeven van een product: er geen controle meer over hebben; </li>
  <li>lichaamsvoeling; </li>
  <li>stemtraining; </li>
  <li>spelen met grenzen; </li>
  <li>inlevingsspelen. </li>
</ul>
<h5><a name="eindwerk"></a>Eindwerk</h5>
Het is zeker niet de bedoeling dat cursisten reeds in het tweede jaar
van de opleiding de opdracht krijgen om een eindwerk te maken.
Eigenlijk
wordt die opdracht pas gegeven in het vak situatiegerichte training
in het tweede semester van het laatste opleidingsjaar.<br>
<br>
Toch plaatsen we het eindwerk bij de inhouden die doorheen alle
opvolgingsjaren
lopen, omdat het in zijn uitwerking in belangrijke mate aansluiting
kan vinden bij een eindproduct of bij tussentijdse producten, die
het resultaat zijn van het vak expressieve agogische vaardigheden.
Dit vak kwam in de voorgaande paragraaf aan bod. Het is immers
geenszins
de bedoeling dat het eindwerk als een last op de schouders van de
cursisten zou wegen of als een bijkomende examenproef zou gelden.
Wel is het onder meer de bedoeling dat het cursisten aanzet om terug
te kijken op hun eigen groei doorheen de opleiding. Vooral wat dit
betreft kunnen de werken uit het vak expressieve agogische vaardigheden
dankbare aanknopingspunten bieden. Verder is het de bedoeling dat
het eindwerk cursisten zou stimuleren om te reflecteren over
ervaringsdeskundigheid,
hetgeen meteen een extra integratiemoment kan zijn.<br>
<br>
In het licht van deze overwegingen dient de opdracht tot het maken
van een eindwerk aan een aantal voorwaarde te beantwoorden, wil ze
zinvol zijn:
<ul>
  <li>Ze moet op een relevante en haalbare wijze aansluiten bij de
doelstellingen
van de opleiding. </li>
  <li>Er moet binnen de opleidingsuren voldoende tijd vrij kunnen
gemaakt
worden om aan het eindwerk te werken. Dit neemt niet weg dat men kan
verwachten dat cursisten eveneens thuis aan hun eindwerk werken. Toch
moet men attent blijven voor het feit dat omstandigheden er kunnen
toe leiden dat dit voor sommige cursisten allesbehalve eenvoudig is. </li>
  <li>Cursisten moeten bij het maken van het eindwerk voldoende kunnen
begeleid
en omkaderd worden. Een aantal vakken is geschikt om een dergelijke
omkadering te bieden. Expliciete eindwerkbegeleiding wordt aan de
cursisten vanuit de opleiding aangeboden als een ondersteuningsaanbod,
niet als een verplichting. Daarom worden de momenten van expliciete
eindwerkbegeleiding bij voorkeur aangeboden buiten de opleidingsuren,
bijvoorbeeld aansluitend bij de individuele begeleidingsgesprekken. </li>
  <li>Het is van groot belang dat het een opdracht betreft, die de
cursisten
tot een goed einde kunnen brengen. Voor personen die in armoede leven
is dit erg wezenlijk, omdat ze in hun levensgeschiedenis vaak al heel
veel geconfronteerd werden met mislukkingen. </li>
</ul>
Mits aan deze voorwaarden voldaan wordt, kan het zinvol zijn om
cursisten
de opdracht te geven om in enkele pagina's te verwoorden welke evolutie
en groei ze als ervaringsdeskundige hebben doorgemaakt gedurende de
opleiding. Het is daarbij belangrijk dat cursisten hierin de ruimte
hebben om desgewenst te kiezen voor andere expressievormen dan het
maken van een tekst.<br>
<br>
Een dergelijke opdracht biedt een aantal mogelijkheden:
<ul>
  <li>Ze biedt de mogelijkheid tot het integreren van leerinhouden en
praktijkervaring. </li>
  <li>Ze kan een gelegenheid bieden aan cursisten om een aantal zaken
in
verband met de opleiding af te ronden. </li>
  <li>Ze kan een positieve bijdrage leveren tot een verhoogd
zelfwaardegevoel
bij de cursist. </li>
  <li>Ze kan een concreet aanknopingspunt zijn voor de individuele
begeleidingsgesprekken
gedurende het laatste semester. </li>
</ul>
De introductie van de opdracht om een eindwerk te maken gebeurt best
bij het begin van het laatste semester, zodat cursisten ruimschoots
de tijd hebben om na te denken over de wijze waarop zij dit wensen
aan te pakken. Indien men cursisten aan een dergelijk eindwerk laat
werken, moet men er wel over waken dat niet alle vakken van de
opleiding
in het laatste semester naar dit eindwerk gezogen worden. In principe
zouden het vak situatiegerichte training, dat bij uitstek een
integratievak
is, en het vak expressieve agogische vaardigheden moeten volstaan
om een goede omkadering voor het eindwerk te kunnen bieden. Mocht
dit niet blijken te volstaan, dan kan men eventueel nagaan in hoeverre
het mogelijk is om ook in het kader van het vak specifieke vaardigheden
wat ruimte te maken voor extra ondersteuning bij het eindwerk. Om
de inspanningen van cursisten in verband met het eindwerk ook
daadwerkelijk
te kunnen waarderen kan een kwart van de punten uit het vak
situatiegerichte
training ervoor voorbehouden worden.<br>
<br>
Een eindwerk dat cursisten uitnodigt om een beknopte samenvatting
te maken van hun groei kan zinvol zijn, vermits het cursisten aanzet
terug te kijken naar vier jaar proces, naar waar ze vandaan komen
en nu staan en naar datgene waarmee ze het ook nu nog moeilijk hebben.
Toch dient men er over te waken dat cursisten deze opdracht niet te
weinig invullen in functie van ervaringsdeskundigheid en te veel
toespitsen
op hun eigen persoonlijke groei, wat vrijblijvender is in het licht
van hun beroepsbekwaamheid. Daarom is het belangrijk dat cursisten
zich in hun eindwerk niet enkel beperken tot de invalshoek ik en
mezelf,
maar dat ze ook een deel van het eindwerk wijden aan ik en de ander,
waarin ze focussen op de centrale vaardigheden van een
ervaringsdeskundige,
zoals spiegelen, ontschuldigen, veralgemenen, enzovoort.<br>
<br>
<h5><a name="specifieke-vaardigheden"></a>Specifieke vaardigheden</h5>
Vanaf het tweede jaar worden er elk semester uren voorzien voor het
aanleren en trainen van de specifieke vaardigheden van het beroep
<em>Ervaringsdeskundige in de armoede en sociale uitsluiting</em>. In
dit vak lopen drie lijnen naast en door elkaar:
<ol type="1">
  <li>het leerproces van de cursisten in functie van
ervaringsdeskundigheid
aan de hand van praktijkbesprekingen; </li>
  <li>het persoonlijke groeiproces van de cursisten, dat ook verder
begeleid
wordt in de individuele gesprekken; </li>
  <li>het groepsproces: wat zich aandient binnen de groep wordt
stelselmatig
benoemd en besproken. </li>
</ol>
Vanaf specifieke vaardigheden 1b lopen de cursisten stage en worden
de stage-ervaringen het materiaal waarmee in dit vak gewerkt wordt
om te groeien als ervaringsdeskundige. Toen de opleiding tot
ervaringsdeskundige
nog het leerplan van de opleiding jeugd- en gehandicaptenzorg volgde
stelde men vast dat er soms te weinig kansen waren om samen met
cursisten
vaardigheden te trainen, waarmee ze het in hun beroepspraktijk nog
moeilijk hadden. Tijdens een stagebespreking is het vaak niet mogelijk
om volledig vat te krijgen op een concrete gedraging van een cursist
in een bepaalde concrete situatie. Het vak specifieke vaardigheden
biedt die kans wel. In dit vak kunnen de vaardigheden die centraal
staan voor het beroep van ervaringsdeskundige geoefend worden, onder
meer door middel van rollenspellen. Stagebesprekingen kunnen concreet
oefenmateriaal bieden en aanwijzingen bevatten van de vaardigheden
waarrond verdere training het meest nodig is.<br>
<br>
Algemeen beoogt het vak specifieke vaardigheden de cursist te
begeleiden
in:
<ul>
  <li>het leren kijken naar de eigen manier van handelen en reageren; </li>
  <li>het leren werken met de eigen geschiedenis in functie van
ervaringsdeskundigheid; </li>
  <li>het leren gebruiken van theoretische kaders (uit andere vakken); </li>
  <li>het trainen van specifieke vaardigheden; </li>
  <li>het verruimen van de eigen ervaringen met die van anderen. </li>
</ul>
De specifieke doelstellingen en inhouden per semester voor dit vak
komen hierna aan bod in het kader van het overzicht van de inhouden
en doelstellingen van de onderscheiden leervakken per opleidingsjaar.<br>
<br>
<h4><a name="htoc325">12.4.3.3</a>&nbsp;&nbsp;Opleidingsjaar 2</h4>
Tijdens het tweede opleidingsjaar, het eerste opvolgingsjaar, nemen
de vakken psychologische processen en vraagstukken en communicatieve
vaardigheden en training een centrale plaats in. Ze geven de cursisten
inzicht in en begrip van de processen die zich in en tussen mensen
afspelen. Als zodanig vormen ze een belangrijke basis voor het vervolg
van de opleiding. Het zijn bij uitstek vakken die op een
ervaringsgerichte
manier moeten gegeven worden, zodat de cursist in het kader van deze
vakken met zijn eigen geschiedenis werkt. Hierdoor krijgt het proces
dat in het basisjaar werd opgestart, een verdere verdieping en een
theoretische onderbouw.<br>
<br>
Bij voorkeur wordt minstens één van deze vakken door de
procesbegeleiderstandem
gegeven. Het is uit ervaring gebleken dat het nodig is dat de
procesbegeleiders
minstens een dag per week in de groep aanwezig kunnen zijn. Dit maakt
een betere opvolging van de cursisten in het tweede jaar mogelijk.
Indien één van beide vakken door een extern docent wordt gegeven,
kan dit het bijkomende voordeel hebben dat de individuele en de
groepsprocessen
met zijn drieën kunnen gedragen worden, namelijk de tandem van
procesbegeleiders
samen met de externe docent.<br>
<br>
<h5>Semester 1</h5>
<h5>Pedagogische processen en vraagstukken</h5>
Schematisch zien de doelstellingen en inhouden voor het vak
pedagogische
processen en vraagstukken eruit als volgt:<br>
<br>
<em>De cursisten kunnen</em>
<ul>
  <li>de grote lijnen van de ontwikkeling van kinderen tot volwassenen
benoemen
(lichamelijk, cognitief, emotioneel, sociaal); </li>
  <li>het belang van hechtingsprocessen en de gevolgen van gebrekkige
hechting
beschrijven; </li>
  <li>de mogelijke gevolgen voor de kinderen en de ouders benoemen van
plaatsing
buiten het gezin; </li>
  <li>de gevolgen van verwaarlozing en verwenning formuleren; </li>
  <li>verschillende opvoedingsstijlen benoemen en er een eigen mening
over
formuleren; </li>
  <li>zien dat pedagogische problemen voorkomen in alle soorten
gezinnen
en klassen. </li>
</ul>
<h5>Maatschappijleer en armoede</h5>
Het vak maatschappijleer en armoede spitst zich toe op de onderstaande
doelstellingen en inhouden:<br>
<br>
<em>De cursisten kunnen</em>
<ul>
  <li>een aantal sociologische basisbegrippen omschrijven (positie,
rol,
structuur, cultuur, socialisatie, enzovoort); </li>
  <li>verwoorden hoe doorheen de geschiedenis de aanpak van armoede
samenhangt
met de overheersende maatschappelijke visie op armoede; </li>
  <li>de eigen concrete ervaringen van uitsluiting en armoede plaatsen
binnen
de evoluerende visie op armoede in de maatschappij; </li>
  <li>uitleggen hoe de aanpak van armoede effect heeft op alle
levensdomeinen; </li>
  <li>uitsluitingsmechanismen in de maatschappij herkennen; </li>
  <li>beschuldigingsmechanismen in de maatschappij herkennen; </li>
  <li>het begrip <em>missing link</em> omschrijven en illustreren met
voorbeelden; </li>
  <li>opkomen voor de armen die uitgesloten, beschuldigd, niet begrepen
worden. </li>
</ul>
Omdat dit vak zo expliciet aandacht besteedt aan armoede in een
maatschappelijke
context, ervaren cursisten het vak maatschappijleer en armoede als
een erg cruciaal vak in functie van hun taak als ervaringsdeskundigen.<br>
<br>
<h5>Communicatieve vaardigheden en training 1</h5>
In het vak communicatieve vaardigheden en training 1 zijn de volgende
doelstellingen en inhouden van belang:<br>
<br>
<em>De cursisten kunnen</em>
<ul>
  <li>de axenroos hanteren om gedrag van zichzelf en anderen te
kaderen.
De axenroos uit het boek <em>De stad van axen: gids bij menselijke
relaties</em> van Ferdinand Cuvelier [<a
 href="handboek-ed033.html#Cuv03">Cuvelier 2003</a>] wordt als
leerinhoud
gebruikt; </li>
  <li>het belang van een open communicatie omschrijven; </li>
  <li>de hindernissen voor een goede communicatie benoemen; </li>
  <li>een begin maken met het aangaan van een open communicatie; </li>
  <li>uitleg geven over de axioma's van de communicatietheorie; </li>
  <li>zich assertief en weerbaar opstellen. </li>
</ul>
Wanneer de theorie over de axenroos gegeven wordt, kan het een boeiende
oefening zijn om samen met de cursisten een poging te doen om deze
theorie toe te passen op het eigen relatienetwerk: in welke positie
zit ik ten opzichte van mijn kinderen, ten opzichte van mijn partner,
enzovoort. Hierdoor leren cursisten zichzelf plaatsen in een model.
Het valt daarbij op dat dit analyse-instrument bijna bij elke cursist
als erg bruikbaar over komt en heel verhelderend werkt. Nadat cursisten
dit instrument hebben leren toepassen op hun huidige relatienetwerk,
kan het voor een aantal onder hen ook een uitdaging betekenen om vanuit
dit instrument terug te kijken naar periodes uit het eigen
levensverhaal.<br>
<br>
<h5>Expressieve agogische vaardigheden 1a</h5>
Dit vak loopt doorheen alle semesters van de opleiding en beoogt
individuele
en groepsvorming middels creatieve en ontspannende activiteiten. De
psychologische zwaarte van de opleiding maakt het noodzakelijk om
ook een vak te hebben waar wat kan ontlucht worden.<br>
<br>
Het is niet de bedoeling om doorheen de zes semesters voor dit vak
telkens doelstellingen te formuleren. Er moet eerder gedacht worden
aan een formule waarbij de cursisten doorheen de semesters werken
aan een creatieve opdracht die het laatste semester leidt tot een
eindproduct.<br>
<br>
In <a href="#expressieve-agogische-vaardigheden">paragraaf 12.4.3.2</a>
gaven we nog wat bijkomende toelichting bij dit vak.<br>
<br>
<h5>Specifieke vaardigheden 1a</h5>
Het vak specifieke vaardigheden 1a focust op de onderstaande
doelstellingen
en inhouden:<br>
<br>
<em>De cursisten kunnen</em>
<ul>
  <li>van een aantal sectoren van het welzijnswerk doelstelling en
methodes
beschrijven; </li>
  <li>verwoorden waarom ervaringsdeskundigen in het werkveld nodig
zijn; </li>
  <li>binnen de criteria van de school een gemotiveerde keuze maken
voor
een praktijkplaats; </li>
  <li>een telefonisch gesprek voeren. </li>
</ul>
Voor de globale doelstellingen en inhouden van het vak specifieke
vaardigheden verwijzen we de lezer naar <a
 href="#specifieke-vaardigheden">paragraaf 12.4.3.2</a>.<br>
<br>
&nbsp;<br>
<br>
<h5>Semester 2</h5>
<h5>Psychologische processen en vraagstukken 1</h5>
De doelstellingen en inhouden voor het vak psychologische processen
en vraagstukken 1 zijn de volgende:<br>
<br>
<em>De cursisten kunnen</em>
<ul>
  <li>de basisbegrippen van het systeemdenken omschrijven; </li>
  <li>bepaalde regels die in een (gezins)systeem werkzaam zijn
benoemen; </li>
  <li>bepaalde regels die veel voorkomen in gezinnen in armoede
herkennen
en omschrijven vanuit de eigen ervaring; </li>
  <li>enkele basisbegrippen van het contextuele denken omschrijven; </li>
  <li>stukken vertellen uit hun eigen geschiedenis aan de hand van deze
begrippen. </li>
</ul>
Het contextuele denken van Nagy wordt als basis genomen voor het vak
psychologische processen en vraagstukken, omdat dit een bijzonder
zinvol kader biedt om de ervaringen van mensen in armoede te plaatsen
en te begrijpen. Onder meer komen in dit vak begrippen aan bod zoals
loyaliteit, balans van geven en nemen, roulerende rekening, de
betekenis
van het intergenerationele, enzovoort. Bij het aanbrengen en bespreken
van deze begrippen kan gezocht worden naar concrete aanknopingspunten
met elementen uit de levensverhalen van de cursisten. Het bestuderen
van dit conceptuele kader kan tot effect hebben dat bij cursisten
een begin wordt gemaakt met een ontschuldigingsproces van zichzelf
en in sommige gevallen ook embryonaal van de eigen ouders.<br>
<br>
De dimensie van de interacties uit het referentiekader van Nagy kan
eventueel onder de noemer van systeemdenken in het vak communicatieve
vaardigheden en training gegeven worden. De docent die het vak
psychologische
processen en vraagstukken geeft, moet dus een grondige kennis van
het contextuele denken hebben.<br>
<br>
De ervaring heeft uitgewezen dat het nodig is dat deze inhouden uit
het vak psychologische processen en vraagstukken eerder in het begin
van de opleiding aan bod komen, aangezien zij echt heel wezenlijk
zijn voor de functie van ervaringsdeskundige.<br>
<br>
Het vak psychologische processen en vraagstukken maakt bij de cursisten
heel wat gevoelens los, die te maken hebben met hun levensgeschiedenis.
Voor een docent die deze geschiedenissen niet kent, is het niet evident
om op te vangen wat dit vak bij de cursisten losmaakt. De permanente
aanwezigheid van de ervaringsdeskundige procesbegeleider in dit vak
is dus een absolute noodzaak. En cursisten drukken zelfs geregeld
de wens uit dat dit vak bij voorkeur zou gedoceerd worden door de
procesbegeleidingstandem.<br>
<br>
<h5>Rechtsvraagstukken</h5>
Het vak rechtsvraagstukken concentreert zich op de onderstaande
doelstellingen
en inhouden:<br>
<br>
<em>De cursisten kunnen</em>
<ul>
  <li>de maatschappelijke en persoonlijke mechanismen beschrijven
waardoor
mensen in schulden kunnen geraken; </li>
  <li>de gevolgen van schulden omschrijven op de verschillende
levensdomeinen; </li>
  <li>de diverse vormen van hulp aan mensen met schuld beschrijven met
hun
voor- en nadelen; </li>
  <li>de structuur van de rechtbanken toelichten; </li>
  <li>de werking van de jeugdrechtbank en de rol van de verschillende
actoren
toelichten; </li>
  <li>een ondersteunende houding naar cliënten aannemen in functie van
het
zoeken naar de gepaste rechtsbijstand. </li>
</ul>
<h5>Communicatieve vaardigheden en training 2</h5>
In het vak communicatieve vaardigheden en training 2 staan de volgende
doelstellingen en inhouden centraal:<br>
<br>
<em>De cursisten kunnen</em>
<ul>
  <li>hun eigen waarden en normen benoemen; </li>
  <li>vragen stellen zodat de waarden en normen van de andere duidelijk
worden; </li>
  <li>blijk geven van inzicht in hun eigen manier van communiceren, de
persoonlijke
geschiedenis die daartoe geleid heeft en de gevolgen die dat gehad
heeft; </li>
  <li>verdiepende vragen stellen over de geschiedenis van de andere; </li>
  <li>een aantal modellen hanteren voor zichzelf en naar anderen:
bijvoorbeeld
de reddersdriehoek, kernkwaliteiten, logische niveaus, cirkel van
betrokkenheid, macht en onmacht, enzovoort; </li>
  <li>de fasen van het vormen van een groep benoemen; </li>
  <li>constructief omgaan met conflicten. </li>
</ul>
<h5>Expressieve agogische vaardigheden 1b</h5>
Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.<br>
<br>
<a href="#expressieve-agogische-vaardigheden">Paragraaf 12.4.3.2</a>
bevat nadere toelichting bij dit vak.<br>
<br>
<h5>Specifieke vaardigheden 1b</h5>
Schematisch zien de doelstellingen en inhouden van het vak specifieke
vaardigheden 1b eruit als volgt:<br>
<br>
<em>De cursisten kunnen</em>
<ul>
  <li>een doel formuleren op een gepaste wijze; </li>
  <li>de positie van de ervaringsdeskundige naast de hulpverlener en de
cliënt omschrijven; </li>
  <li>een observatie maken van een probleem en dit naar voor brengen; </li>
  <li>doorvragen op een hulpvraag zodat mogelijke achterliggende
problemen
duidelijk worden. </li>
</ul>
Voor de globale doelstellingen en inhouden van het vak specifieke
vaardigheden verwijzen we de lezer naar <a
 href="#specifieke-vaardigheden">paragraaf 12.4.3.2</a>.<br>
<br>
<h4><a name="htoc326">12.4.3.4</a>&nbsp;&nbsp;Opleidingsjaar 3</h4>
<h5>Semester 1</h5>
<h5>Psychologische en pedagogische processen en vraagstukken 1</h5>
Het vak psychologische en pedagogische processen en vraagstukken 1
spitst zich toe op de onderstaande doelstellingen en inhouden:<br>
<br>
<em>De cursisten kunnen</em>
<ul>
  <li>een begin maken met het leggen van contextuele thema's in het
verhaal
over hun geschiedenis; </li>
  <li>een begin maken met een houding van meerzijdige partijdigheid in
een
probleemsituatie; </li>
  <li>vanuit een contextueel perspectief zoeken naar mogelijke
achtergronden
voor zogenaamd moeilijke, afwijkende of storende gedragingen van mensen
(in armoede); </li>
  <li>effecten van schuld op de persoon zien en benoemen; </li>
  <li>een begin maken met ontschuldiging van zichzelf (en anderen). </li>
</ul>
<h5>Expressieve agogische vaardigheden 2a</h5>
Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.<br>
<br>
<a href="#expressieve-agogische-vaardigheden">Paragraaf 12.4.3.2</a>
bevat nadere toelichting bij dit vak.<br>
<br>
<h5>Specifieke vaardigheden 2a</h5>
In het vak specifieke vaardigheden 2a zijn de volgende doelstellingen
en inhouden van belang:<br>
<br>
<em>De cursisten kunnen</em>
<ul>
  <li>contact maken met een cliënt; </li>
  <li>vertrouwen geven aan de cliënt; </li>
  <li>de cliënt ondersteunen in het zoeken bij zichzelf en in zijn
omgeving
naar de achtergrond van zijn problemen; </li>
  <li>feedback geven en ontvangen. </li>
</ul>
Voor de globale doelstellingen en inhouden van het vak specifieke
vaardigheden verwijzen we de lezer naar <a
 href="#specifieke-vaardigheden">paragraaf 12.4.3.2</a>.<br>
<br>
<h5>Semester 2</h5>
<h5>Psychologische en pedagogische processen en vraagstukken 2</h5>
Het vak psychologische en pedagogische processen en vraagstukken 2
focust op de onderstaande doelstellingen en inhouden:<br>
<br>
<em>De cursisten kunnen</em>
<ul>
  <li>de ouderlijke attitudes (dialoog aangaan, warmte geven, grenzen
stellen,
consequent handelen, enzovoort) die een positieve ontwikkeling van
het kind kunnen stimuleren benoemen en bij zichzelf de voorwaarden
onderzoeken om deze te kunnen integreren; </li>
  <li>de specifieke problemen die ouders in armoede tegenkomen bij de
opvoeding
van hun kinderen plaatsen in een ruimer kader en bij zichzelf
onderzoeken; </li>
  <li>een genuanceerde kijk ontwikkelen op straffen en belonen; </li>
  <li>de specifieke posities van man en vrouw in de armoede benoemen; </li>
  <li>de gevolgen van misbruik en geweld omschrijven; </li>
  <li>zoeken naar een aanpak om gezinnen in armoede te ondersteunen in
hun
pedagogische problemen. </li>
</ul>
<h5>Expressieve agogische vaardigheden 2b</h5>
Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.<br>
<br>
<a href="#expressieve-agogische-vaardigheden">Paragraaf 12.4.3.2</a>
bevat nadere toelichting bij dit vak.<br>
<br>
<h5>Specifieke vaardigheden 2b</h5>
De doelstellingen en inhouden van het vak specifieke vaardigheden
2b zijn de volgende:<br>
<br>
<em>De cursisten kunnen</em>
<ul>
  <li>een eigen mening formuleren; </li>
  <li>de cliënt spiegelen/confronteren; </li>
  <li>de eigen ervaringen verruimen met de ervaringen van anderen; </li>
  <li>op een positieve manier samenwerken met hulpverleners en
diensten. </li>
</ul>
Voor de globale doelstellingen en inhouden van het vak specifieke
vaardigheden verwijzen we de lezer naar <a
 href="#specifieke-vaardigheden">paragraaf 12.4.3.2</a>.<br>
<br>
<h4><a name="htoc327">12.4.3.5</a>&nbsp;&nbsp;Opleidingsjaar 4</h4>
<h5>Semester 1</h5>
<h5>Ethiek en levensbeschouwing</h5>
Het vak ethiek en levensbeschouwing concentreert zich op de
onderstaande
doelstellingen en inhouden:<br>
<br>
<em>De cursisten kunnen</em>
<ul>
  <li>het belang van ethische beginselen in de maatschappij formuleren;
  </li>
  <li>de ontwikkeling van het morele denken naar volwassenwording
beschrijven; </li>
  <li>ethische dilemma's binnen de hulpverlening analyseren aan de hand
van een denkmodel; </li>
  <li>de belangrijke deontologische thema's binnen het werkveld van de
ervaringsdeskundige
benoemen en bespreken (bijvoorbeeld beroepsgeheim, open verslaggeving,
enzovoort); </li>
  <li>een respectvolle dialoog aangaan met mensen die er andere waarden
en normen op na houden; </li>
  <li>afwijkend gedrag plaatsen in een bredere context. </li>
</ul>
<h5>Expressieve agogische vaardigheden 3a</h5>
Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.<br>
<br>
<a href="#expressieve-agogische-vaardigheden">Paragraaf 12.4.3.2</a>
bevat nadere toelichting bij dit vak.<br>
<br>
<h5>Specifieke vaardigheden 3a</h5>
In het vak specifieke vaardigheden 3a staan de volgende doelstellingen
en inhouden centraal:<br>
<br>
<em>De cursisten kunnen</em>
<ul>
  <li>de leefwereld van de armen tolken naar de welzijnswerkers; </li>
  <li>de hulpverlener spiegelen in zijn werk met armen; </li>
  <li>cliënten ondersteunen in het op gang brengen van het proces van
ontschuldiging
via het bieden van steun in het zoeken naar verbanden; </li>
  <li>vanuit een ruimer zicht op armoede voorstellen formuleren die het
individuele overstijgen. </li>
</ul>
Voor de globale doelstellingen en inhouden van het vak specifieke
vaardigheden verwijzen we de lezer naar <a
 href="#specifieke-vaardigheden">paragraaf 12.4.3.2</a>.<br>
<br>
<h5>Semester 2</h5>
<h5>Situatiegerichte training</h5>
Schematisch zien de doelstellingen en inhouden van het vak
situatiegerichte
training eruit als volgt:<br>
<br>
<em>De cursisten kunnen</em>
<ul>
  <li>hun visie op een thema van ervaringsdeskundigheid verwoorden en
creatief
naar voor brengen (eindwerk, <a href="#eindwerk">zie paragraaf 12.4.3.2</a>);
  </li>
  <li>terugkijken op hun groei doorheen de opleiding (eindwerk); </li>
  <li>de taken en verantwoordelijkheden van de ervaringsdeskundige in
het
werkveld kritisch bekijken; </li>
  <li>zichzelf situeren binnen het beroepsprofiel (krachten en
beperkingen); </li>
  <li>zichzelf voorstellen in functie van sollicitatie; </li>
  <li>afscheid nemen op een positieve manier. </li>
</ul>
<h5>Expressieve agogische vaardigheden 3b</h5>
Dit is het vak dat doorheen alle semesters van de opleiding loopt
en dat geglobaliseerde doelstellingen en inhouden heeft.<br>
<br>
<a href="#expressieve-agogische-vaardigheden">Paragraaf 12.4.3.2</a>
bevat nadere toelichting bij dit vak.<br>
<br>
<h5>Specifieke vaardigheden 3b</h5>
Het vak specifieke vaardigheden 3b spitst zich toe op onderstaande
doelstellingen en inhouden:<br>
<br>
<em>De cursisten kunnen</em>
<ul>
  <li>problemen in het werkveld analyseren, een doelstelling formuleren
en een strategie uitwerken; </li>
  <li>op een professionele manier samenwerken met welzijnswerkers; </li>
  <li>op een constructieve wijze opkomen voor de belangen van de armen;
  </li>
  <li>de armen ondersteunen om hun lot in eigen handen te nemen; </li>
  <li>contact houden met hun eigen geschiedenis. </li>
</ul>
Voor de globale doelstellingen en inhouden van het vak specifieke
vaardigheden verwijzen we de lezer naar <a
 href="#specifieke-vaardigheden">paragraaf 12.4.3.2</a>.<br>
<br>
<a name="toc62"></a>
<h2><a name="htoc328">12.5</a>&nbsp;&nbsp;<a name="beroepspraktijk"></a>Beroepspraktijk</h2>
<h3><a name="htoc329">12.5.1</a>&nbsp;&nbsp;Situering</h3>
<h4><a name="htoc330">12.5.1.1</a>&nbsp;&nbsp;Organisatie</h4>
Op basis van de eerste ervaringen werd de beslissing genomen om
langzaam
met stages van stapel te lopen. In de veranderende onderlinge
verhouding
tussen lesvakken en beroepspraktijk in de loop van de opleiding, heeft
men bovendien onder meer trachten rekening te houden met de wens van
de praktijkplaatsen om de stages van de cursisten een zekere mate
van intensiteit te geven. Met het oog hierop werd het vakkenpakket
meer geconcentreerd in de aanvangsfase van de opleiding, zodat verderop
in de opleiding relatief meer tijd beschikbaar kwam voor
beroepspraktijk.
In die periode kunnen de cursisten dan meer aanwezig zijn op de
stageplaats.
<a href="#beroepspraktijk-uren">Tabel 12.3</a> biedt een overzicht van
het toenemend gewicht van de beroepspraktijk
in de onderscheiden opleidingsjaren.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td colspan="3" align="center" nowrap="nowrap"><font
 color="navy">Gesuperviseerde beroepspraktijk per semester</font></td>
      </tr>
      <tr>
        <td align="center" nowrap="nowrap">Leerjaar 2 Semester 2</td>
        <td align="right" nowrap="nowrap">80 uur</td>
        <td align="left" nowrap="nowrap">kennismaking met het werkveld</td>
      </tr>
      <tr>
        <td align="center" nowrap="nowrap">Leerjaar 3 Semester 1</td>
        <td align="right" nowrap="nowrap">160 uur</td>
        <td align="left" nowrap="nowrap">gemiddeld anderhalve dag per
week</td>
      </tr>
      <tr>
        <td align="center" nowrap="nowrap">Leerjaar 3 Semester 2</td>
        <td align="right" nowrap="nowrap">160 uur</td>
        <td align="left" nowrap="nowrap">gemiddeld anderhalve dag per
week</td>
      </tr>
      <tr>
        <td align="center" nowrap="nowrap">Leerjaar 4 Semester 1</td>
        <td align="right" nowrap="nowrap">200 uur</td>
        <td align="left" nowrap="nowrap">gemiddeld 2 dagen per week</td>
      </tr>
      <tr>
        <td align="center" nowrap="nowrap">Leerjaar 4 Semester 2</td>
        <td align="right" nowrap="nowrap">200 uur</td>
        <td align="left" nowrap="nowrap">gemiddeld 2 dagen per week</td>
      </tr>
    </tbody>
  </table>
  </div>
  <br>
  <div align="center">Tabel 12.3: <a name="beroepspraktijk-uren"></a>Spreiding
beroepspraktijk over de opleiding</div>
  <br>
  <div align="center">
  <hr size="2" width="80%"></div>
</blockquote>
Naast de eigenlijke beroepspraktijk is in de opleiding ook een vak
opgenomen dat uitdrukkelijk verbonden wordt met de beroepspraktijk.
Meer in het bijzonder gaat het om het vak specifieke vaardigheden,
dat vanaf het eerste semester van het tweede jaar tot en met het tweede
semester van het laatste opleidingsjaar wordt onderwezen. Ook het
doceren van dit vak behoort tot het takenpakket van de
praktijkbegeleiders.
Dit is de procesbegeleiderstandem uit het basisjaar. Dit vak heeft
een aantal leerdoelstellingen die erg praktijkgericht zijn. Hierdoor
werkt dit vak heel ondersteunend met het oog op het bereiken van de
eindtermen die voor dat leerjaar in het kader van de beroepspraktijk
relevant zijn.<br>
<br>
<h4><a name="htoc331">12.5.1.2</a>&nbsp;&nbsp;Doel</h4>
Tijdens de beroepspraktijk is het de bedoeling de koppeling te leren
maken tussen wat in de opleiding werd geleerd en de toepassing ervan
in het werkveld. Daarnaast wordt ook een omgekeerde beweging
nagestreefd.
Via de tewerkstellingservaring wordt de behoefte aan verdere opleiding
veel bewuster, zodat de cursisten zelf ook veel intentioneler gebruik
gaan maken van de aangeboden opleiding.<br>
<br>
Omdat stages een belangrijke rol spelen in het proces van verruimen
van armoede-ervaring, worden cursisten verplicht stage te lopen op
plaatsen waar ze rechtstreeks in contact komen met mensen in armoede.
Het opnemen van een functie van ervaringsdeskundige in een
beleidscontext
is omwille van de verruimingsdoelstelling niet mogelijk. <br>
<br>
Bijzondere aandacht gaat uit naar de mogelijke cultuurshock die de
ervaringsdeskundige te verwerken kan krijgen, omdat hij van cliënt
nu plots collega-(begeleider) wordt. Ook voor de mogelijke cultuurshock
bij de organisatie zelf heeft men oog vanuit de begeleiding van de
beroepspraktijk. Indien zich in de organisatie een dergelijk
shockeffect
voordoet, moet ze eerst klaar gemaakt worden opdat de
ervaringsdeskundige
er ook daadwerkelijk zijn rol als ervaringsdeskundige zou kunnen
opnemen.<br>
<br>
<h4><a name="htoc332">12.5.1.3</a>&nbsp;&nbsp;Stageplaats</h4>
De cursist kiest zijn praktijkplaats niet zelf. Hij zoekt een
praktijkplaats
in samenwerking met de praktijkbegeleiders of krijgt er door hen een
toegewezen. Een praktijkplaats, waar een collega-cursist cliënt is,
komt voor de cursisten uit die opleidingsgroep niet in aanmerking.<br>
<br>
Indien een cursist interesse heeft om op een bepaalde praktijkplaats
stage te doen, dan wordt met de cursist, de procesbegeleiders van
de opleiding en de stagementor van de praktijkplaats een
kennismakingsgesprek
gehouden waarin de verwachtingen van de school en de cursist en de
mogelijkheden van de praktijkplaats aan elkaar worden getoetst. Het
kennismakingsgesprek biedt tevens de mogelijkheid om de eigenheid
en de betekenis van het werk van een ervaringsdeskundige nog wat meer
toe te lichten. Aan de praktijkplaats wordt tevens een brochure
beroepspraktijk
overhandigd, waarin ze deze informatie nog eens kan nalezen en die
in <a href="handboek-ed028.html#brochure-beroepspraktijk">bijlage H</a>
te vinden is. Als alle betrokken partijen met elkaar aan de slag
willen,
volgt er een gesprek waarin alle concrete afspraken en de eventuele
leerpunten, aan de hand van het overzicht van de eindtermen voor de
beroepspraktijk, worden besproken. Dit gesprek kan eventueel
onmiddellijk
aansluiten op het kennismakingsgesprek. De gemaakte afspraken worden
ook formeel bekrachtigd door het ondertekenen van een
praktijkovereenkomst.
Een voorbeeld van een dergelijke praktijkovereenkomst vindt men in
<a href="handboek-ed029.html#praktijkovereenkomst">bijlage I</a>.<br>
<br>
<h4><a name="htoc333">12.5.1.4</a>&nbsp;&nbsp;Functie</h4>
Als norm geldt dat de cursist in de loop van zijn opleiding ten minste
eenmaal van stageplaats verandert. Deze regel is ingegeven door het
feit dat het potenti-eële werkveld van de ervaringsdeskundige
erg ruim is en door het feit dat er grote verschillen kunnen bestaan
tussen de organisaties die op dit werkveld actief zijn. Door te
veranderen
van stageplaats kan de cursist van binnenuit enigszins een breder
zicht krijgen op het werkveld.<br>
<br>
De cursist moet de organisatie waarin hij tewerkgesteld wordt in de
eerste fase leren kennen. In die zin wordt in een eerste periode de
nadruk gelegd op observatie en rapportage. Nadien is het de bedoeling
dat de functie van ervaringsdeskundige in armoede en sociale
uitsluiting
in toenemende mate opgenomen wordt. Dit is de fase van doen en
experimenteren.<br>
<br>
De organisatie moet samen met de cursist en met de steun van de
praktijkbegeleiders
zoeken naar de juiste plaats, opdracht en functie van de
ervaringsdeskundige
binnen de dienst. Dit vereist een open houding, zowel van de
werknemers,
als van het kader en het beleid van de organisatie, maar anderzijds
ook van de ervaringsdeskundige in opleiding.<br>
<br>
<h4><a name="htoc334">12.5.1.5</a>&nbsp;&nbsp;Ondersteuning</h4>
Soms vraagt dit groeiproces ondersteuning. Daarom heeft De Link de
vliegende supervisietandem gedeeltelijk vrijgesteld om ondersteuning
en vorming te kunnen bieden aan stageplaatsen, waar de stages eerder
moeilijk verlopen omwille van een te onduidelijk beeld over wat men
precies van een ervaringsdeskundige kan verwachten.<br>
<br>
Aan de tewerkstellende organisatie wordt gevraagd om in een mentor
te voorzien, die de cursist tijdens zijn stage kan ondersteunen. De
mentor heeft als taak de cursist te stimuleren om de functie van
ervaringsdeskundige
op te nemen.<br>
<br>
<h4><a name="htoc335">12.5.1.6</a>&nbsp;&nbsp;Evaluatie</h4>
Samen met de praktijkbegeleiders zal de stagementor de cursist
evalueren.
Het is in dit verband aangewezen dat er duidelijke afspraken gemaakt
worden over de respectieve rol van stagementor, opgeleide
praktijkbegeleider
en ervaringsdeskundige praktijkbegeleider. Daarnaast moet ook
duidelijkheid
geschapen worden over de rol die de eventuele tandempartner van de
cursist op de stageplaats zal spelen tijdens de stage-evaluatie. Welk
materiaal kan hij aandragen? Onder welke vorm? Zal hij ook expliciet
mee evalueren? Van zijn kant kan een duidelijke lijst van thema's
die besproken zullen worden naar aanleiding van de stagebezoeken,
aanzienlijk bijdragen tot een succesvol stageverloop.<br>
<br>
<h3><a name="htoc336">12.5.2</a>&nbsp;&nbsp;Praktijkbegeleiding</h3>
Bij de beroepspraktijk wordt gebruik gemaakt van de methodieken
supervisie
en individuele begeleiding. Ervaringen en moeilijkheden in de praktijk
worden er geduid en verwerkt. Tussen vroegere en nieuwe ervaringen
worden verbanden gelegd. En vaak bestaat de praktijkbegeleiding erin
de kleine ervaringen die cursisten aanbrengen te benoemen en te
kaderen,
zodat de diepgang en de fundamentele betekenis ervan zichtbaar worden.
De individuele begeleidingsgesprekken, waarin de persoonlijke groei
van de cursist centraal staat, en die in het basisjaar plaats grepen
in het kader van het vak levensverhalen, worden in de opvolgingsjaren
verder opgepakt in het kader van de stagebegeleiding als een onderdeel
van het vak gesuperviseerde beroepspraktijk.<br>
<br>
Samen met het doceren van het vak specifieke vaardigheden, komt het
takenpakket van de praktijkbegeleiders neer op een werkbelasting van
80% van een full-time. In dit takenpakket zijn ook een aantal
overlegtaken
begrepen, met name het volgen van klassenraden, onderling overleg
over cursisten, overleg met de opleidingscoördinator, overleg met
de praktijkbegeleiders van de andere lokaties en overleg inzake inhoud
en werkwijze van de praktijkgebonden vakken.<br>
<br>
Ook in het kader van de begeleiding van de beroepspraktijk geldt voor
de ervaringsdeskundige praktijkbegeleider dat de eigen ervaring
belangrijk
bronnenmateriaal is, waaruit geput wordt. De manier waarop dit concreet
gebeurt kan nochtans verschillend zijn. Zo kan men als
ervaringsdeskundige
praktijkbegeleider bijvoorbeeld de gewoonte hebben om veel gebruik
te maken van verruimde ervaringen, waarbij het gebruikte
ervaringsmateriaal
niet noodzakelijk ontleend is aan de eigen persoonlijke
armoede-ervaringen.<br>
<br>
Een andere ervaringsdeskundige praktijkbegeleider kan daarentegen
een voorkeur hebben om vooral te putten uit persoonlijke ervaringen.
Wanneer dit dan gebeurt ter gelegenheid van een stagebespreking op
een stageplaats en in aanwezigheid van de stagementor, kan de
ervaringsdeskundige
praktijkbegeleider dat in sommige gevallen als erg belastend ervaren,
omwille van het feit dat de betrokken stagementor dan meekijkt in
diens persoonlijke levenssfeer.<br>
<br>
Het is nochtans ook mogelijk dat deze werkwijze, als ze toegepast
wordt ter gelegenheid van een stagebespreking, niet als extra belastend
ervaren wordt. Overigens wordt deze manier van werken veelvuldig
toegepast
tijdens de lessen. En meestal wordt ze dan niet als belastend ervaren,
omdat er dan geen externen bij aanwezig zijn. In deze vertrouwde
context
kan de ervaringsdeskundige praktijkbegeleider er immers van op aan
dat zijn levensgeschiedenis beschermd wordt door de in de opleiding
geldende afspraken inzake veiligheid en privacy.<br>
<br>
<h3><a name="htoc337">12.5.3</a>&nbsp;&nbsp;Deontologie</h3>
De cursisten zijn er erg op uit om reeds tijdens de stage hun taak
als ervaringsdeskundige op een kwaliteitsvolle en deontologisch
verantwoorde
manier te vervullen. Ze zijn zich bewust van de gevolgen van het feit
dat het om een volledig nieuwe functie gaat en dat het werkveld met
meer dan gewone belangstelling toekijkt hoe ze die waar maken. Daardoor
rest hen een meer beperkte ruimte om de stage vooral als een leerkans
te benaderen, inclusief het recht om daarin fouten te maken. Daarbij
komt nog dat ze niet kunnen terugvallen op de voorbeeldfunctie van
reeds afgestudeerde collega's. Bij de allereerste cursisten werd die
druk nog eens extra verhoogd door het feit dat de meesten onder hen
na verloop van tijd hun stage liepen in het kader van een betaalde
tewerkstelling.<br>
<br>
Al deze factoren dragen ertoe bij dat cursisten een meer dan gewone
behoefte aan duidelijkheid hebben over wat in het kader van hun functie
kan en niet kan, over wat moreel en professioneel verantwoord is en
wat niet. Om hieraan tegemoet te komen wordt in de opleiding bijzondere
aandacht besteed aan deontologische aangelegenheden.<br>
<br>
De deontologie van een ervaringsdeskundige komt in grote mate overeen
met de deontologie die geldt voor andere beroepsgroepen in de sector
van de dienstverlening. Toch is er ook sprake van een deontologische
regel, die eigen is aan de functie van ervaringsdeskundige.<br>
<br>
Zoals er een beroepsgeheim is ten aanzien van de cliënten van de
organisaties
waar de cursisten stage lopen of later zullen werken, geldt er ook
een soort van beroepsgeheim ten aanzien van de stageplaatsen zelf.
Het mee kijken naar de werking van de organisatie in functie van de
doelgroep, behoort expliciet tot de opdracht van de
ervaringsdeskundigen.
Organisaties die ervaringsdeskundigen tewerkstellen, staan ook open
voor deze inkijk. Het is niet uitgesloten dat ervaringsdeskundigen
in aanraking komen met zaken die op dat vlak minder goed lopen. Het
is de opdracht dit op te pakken met de tewerkstellende organisatie
zelf of met de supervisoren binnen de opleiding. Maar organisaties
moeten hierbij kunnen rekenen op de nodige discretie.<br>
<br>
<h3><a name="htoc338">12.5.4</a>&nbsp;&nbsp;Opleidingsdoelen van de
beroepspraktijk</h3>
De eindtermen voor de beroepspraktijk werden gegroepeerd in 4 clusters.
In <a href="#beroepspraktijk-eindtermen">tabel 12.4</a> wordt deze
onderverdeling van de eindtermen schematisch weergegeven.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td align="center" nowrap="nowrap"><font color="navy">Eindtermen
Beroepspraktijk</font></td>
      </tr>
      <tr>
        <td align="center" nowrap="nowrap"><font color="navy">Overzicht</font></td>
      </tr>
      <tr>
        <td align="center" nowrap="nowrap">A. Werken in en met een
organisatie</td>
      </tr>
      <tr>
        <td align="center" nowrap="nowrap">B. Vaardigheden</td>
      </tr>
      <tr>
        <td align="center" nowrap="nowrap">B.1. Communicatievaardigheden</td>
      </tr>
      <tr>
        <td align="center" nowrap="nowrap">B.2.
Samenwerkingsvaardigheden</td>
      </tr>
      <tr>
        <td align="center" nowrap="nowrap">B.3. Andere vaardigheden</td>
      </tr>
      <tr>
        <td align="center" nowrap="nowrap">C. Functioneren als
ervaringsdeskundige</td>
      </tr>
      <tr>
        <td align="center" nowrap="nowrap">C.1. In de relatie met de
cliënten</td>
      </tr>
      <tr>
        <td align="center" nowrap="nowrap">C.2. In de relatie met de
hulpverlener</td>
      </tr>
      <tr>
        <td align="center" nowrap="nowrap">C.3. In de relatie met het
beleid</td>
      </tr>
      <tr>
        <td align="center" nowrap="nowrap">D. Persoonlijkheid als
ervaringsdeskundige</td>
      </tr>
    </tbody>
  </table>
  </div>
  <br>
  <div align="center">Tabel 12.4: <a name="beroepspraktijk-eindtermen"></a>Eindtermen
beroepspraktijk</div>
  <br>
  <div align="center">
  <hr size="2" width="80%"></div>
</blockquote>
Per opleidingsjaar werden voor elke cluster eigen eindtermen opgesteld,
zodat doorheen de diverse opleidingsjaren een groeiende competentie
opgebouwd kan worden. Er werd voor gekozen om de eindtermen per
opleidingsjaar,
dus per groep van twee semesters te definiëren. Hierdoor wordt extra
beklemtoond dat er een zekere tijd beschikbaar is om te werken aan
het verwerven, inoefenen en consolideren van de competenties die
overeenkomstig
de geformuleerde eindtermen per opleidingsjaar van de cursist verwacht
worden. De diverse tussentijdse stagebezoeken en stage-evaluaties
zijn dan geschikte gelegenheden om dit leerproces van de cursist op
te volgen en om na te gaan of er voldoende groei zit in het verwerven
en onder de knie krijgen van de verwachte competenties.<br>
<br>
In de hiernavolgende tabellen wordt per opleidingsjaar en per cluster
gedetailleerd weergegeven welke de verwachtingen zijn ten aanzien
van de cursist. Uit deze tabellen blijkt dat naargelang de opleiding
vordert, er een duidelijke verschuiving merkbaar is inzake de te
realiseren
opleidingsdoelen. Waar de klemtoon aanvankelijk ligt op waarnemen,
ziet men een evolutie over toetsen naar actief interveniëren. Verder
kan men vaststellen dat in de beginfase de aandacht vooral toegespitst
wordt op die basale vaardigheden en functies, waarop men moet kunnen
verder bouwen met het oog op het verwerven van meer complexe
vaardigheden
en competenties.<br>
<br>
Het pakket eindtermen voor het tweede opleidingsjaar, waarvan in <a
 href="#eindtermen-parktijk1">tabel 12.5</a> een overzicht wordt
gegeven, zijn bewust beperkt gehouden, gezien
het relatief beperkte gewicht van de beroepspraktijk in dit tweede
opleidingsjaar. Die eerste stage is bovendien hoofdzakelijk een
kennismakingsstage.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td align="center" nowrap="nowrap"><font color="navy">Eindtermen
Beroepspraktijk</font></td>
      </tr>
      <tr>
        <td align="center" nowrap="nowrap"><font color="navy">Jaar 2</font>
(Semester 2)</td>
      </tr>
      <tr style="font-weight: bold;">
        <td align="center" nowrap="nowrap">A. Werken in en met een
organisatie</td>
      </tr>
      <tr>
        <td align="left" nowrap="nowrap">- De visie van de organisatie
kennen</td>
      </tr>
      <tr>
        <td align="left" nowrap="nowrap">- Weten hoe de organisatie
werkt</td>
      </tr>
      <tr style="font-weight: bold;">
        <td align="center" nowrap="nowrap">B. Vaardigheden</td>
      </tr>
      <tr style="font-style: italic;">
        <td align="center" nowrap="nowrap">B.1. Communicatievaardigheden</td>
      </tr>
      <tr>
        <td align="left" nowrap="nowrap">- Goed luisteren</td>
      </tr>
      <tr>
        <td align="left" nowrap="nowrap">- Goed vragen stellen</td>
      </tr>
      <tr>
        <td align="left" nowrap="nowrap">- Voor jezelf opkomen</td>
      </tr>
      <tr style="font-weight: bold;">
        <td align="center" nowrap="nowrap">B. Vaardigheden</td>
      </tr>
      <tr style="font-style: italic;">
        <td align="center" nowrap="nowrap">B.2.
Samenwerkingsvaardigheden</td>
      </tr>
      <tr>
        <td align="left" nowrap="nowrap">- Bevestiging geven</td>
      </tr>
      <tr>
        <td align="left" nowrap="nowrap">- Ervaringen/indrukken kunnen
uitwisselen</td>
      </tr>
      <tr style="font-weight: bold;">
        <td align="center" nowrap="nowrap">B. Vaardigheden</td>
      </tr>
      <tr style="font-style: italic;">
        <td align="center" nowrap="nowrap">B.3. Andere vaardigheden</td>
      </tr>
      <tr>
        <td align="left" nowrap="nowrap">- Kunnen observeren</td>
      </tr>
      <tr>
        <td align="left" nowrap="nowrap">- Gemaakte afspraken nakomen
en opvolgen</td>
      </tr>
      <tr>
        <td align="left" nowrap="nowrap">- Werknemer zijn: op tijd komen</td>
      </tr>
      <tr>
        <td align="left" nowrap="nowrap">- Eenvoudige schriftelijke
verslaggeving maken</td>
      </tr>
      <tr style="font-weight: bold;">
        <td align="center" nowrap="nowrap">C. Functioneren als
ervaringsdeskundige</td>
      </tr>
      <tr style="font-style: italic;">
        <td align="center" nowrap="nowrap">C.1. In de relatie met de
cliënten</td>
      </tr>
      <tr>
        <td align="left" nowrap="nowrap">- De cliënt steunen om zijn
eigen proces in zijn eigen tempo te gaan</td>
      </tr>
      <tr>
        <td align="left" nowrap="nowrap">- Kunnen omgaan met vertrouwen
(geven en krijgen)</td>
      </tr>
      <tr>
        <td align="left" nowrap="nowrap">- Het verhaal van cliënten
kunnen beluisteren</td>
      </tr>
      <tr>
        <td align="left" nowrap="nowrap">- Het verhaal van je cliënten
voor waarheid nemen</td>
      </tr>
      <tr style="font-weight: bold;">
        <td align="center" nowrap="nowrap">D. Persoonlijkheid als
ervaringsdeskundige</td>
      </tr>
      <tr>
        <td align="left" nowrap="nowrap">- Kennis hebben van de functie
van ervaringsdeskundige</td>
      </tr>
      <tr>
        <td align="left" nowrap="nowrap">- Ervaringen en indrukken
kunnen uitwisselen</td>
      </tr>
    </tbody>
  </table>
  </div>
  <br>
  <div align="center">Tabel 12.5: <a name="eindtermen-parktijk1"></a>Eindtermen
beroepspraktijk opleidingsjaar
2</div>
  <br>
  <div align="center">
  <hr size="2" width="80%"></div>
</blockquote>
Waar men in het tweede opleidingsjaar nog kan vaststellen dat een
aantal facetten van het functioneren als ervaringsdeskundige, met
name die welke betrekking hebben op de relatie met de hulpverlener
en het beleid, nog niet aan de orde zijn, ziet men dat vanaf het derde
opleidingsjaar in het kader van de beroepspraktijk wordt gewerkt aan
het verwerven van het volledige pakket competenties, waarover een
ervaringsdeskundige in het werkveld moet kunnen beschikken. Het
toegenomen
aantal uren beroepspraktijk vertaalt zich ook in een groter aantal
te bereiken eindtermen, zoals blijkt uit tabellen <a
 href="#eindtermen-praktijk2a">12.6</a>, <a
 href="#eindtermen-praktijk2b">12.7</a> en <a
 href="#eindtermen-praktijk3">12.8</a>.
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td colspan="2" align="center" nowrap="nowrap"><font
 color="navy">Eindtermen Beroepspraktijk</font></td>
      </tr>
      <tr>
        <td colspan="2" align="center" nowrap="nowrap"><font
 color="navy">Jaar 3</font> (Semesters 1 + 2) - Deel 1</td>
      </tr>
      <tr style="font-weight: bold;">
        <td colspan="2" align="center" nowrap="nowrap">A. Werken in en
met een organisatie</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">Inzicht hebben in de
doelstellingen van de organisatie</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">Weten welke verschillende
functies binnen de organisatie bestaan</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">Zicht krijgen op de verschillende
procedures die worden gebruikt bij
intake, onthaal, crisis, beslissingen</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">Zicht krijgen op de
deontologische afspraken in een organisatie: dossier,
beroepsgeheim, privacy</td>
      </tr>
      <tr>
        <td align="center" nowrap="nowrap" valign="top">-</td>
        <td align="left" valign="top">Een zoekende houding aannemen wat
betreft de eigen plaats en functie
in de organisatie</td>
      </tr>
      <tr style="font-weight: bold;">
        <td colspan="2" align="center" nowrap="nowrap">B. Vaardigheden</td>
      </tr>
      <tr style="font-style: italic;">
        <td colspan="2" align="center" nowrap="nowrap">B.1.
Communicatievaardigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Luisteren met je hele lichaam</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Laten horen/voelen dat iemand
luistert naar hem, haar, hen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Toetsen of je de andere goed
begrepen hebt</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Feedback geven</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Feedback kunnen ontvangen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Zich kunnen inleven in anderen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Bewust zijn van eigen
communicatiepatronen en vaardigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Non-verbale communicatie zien en
begrijpen</td>
      </tr>
      <tr style="font-weight: bold;">
        <td colspan="2" align="center" nowrap="nowrap"> B. Vaardigheden</td>
      </tr>
      <tr style="font-style: italic;">
        <td colspan="2" align="center" nowrap="nowrap">B.2.
Samenwerkingsvaardigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Meningen kunnen uitwisselen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Af en toe tussenkomen en zijn
mening kunnen verwoorden op een vergadering</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Respectvol kunnen zijn voor
jezelf en anderen ondanks een verschil
van mening</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Respectvol omgaan met medewerkers</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Respectvol handelen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Aanvaarden van de andere</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Bewust zijn van ieders
aanvullende rol</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen omgaan met een
conflictsituatie</td>
      </tr>
      <tr style="font-weight: bold;">
        <td colspan="2" align="center" nowrap="nowrap">B. Vaardigheden</td>
      </tr>
      <tr style="font-style: italic;">
        <td colspan="2" align="center" nowrap="nowrap">B.3. Andere
vaardigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen rapporteren</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Initiatief nemen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen telefoneren</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Verslag of notities maken van een
vergadering/gesprek</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">De essentie van gesprekken en
vergaderingen mondeling weergeven</td>
      </tr>
    </tbody>
  </table>
  </div>
  <br>
  <div align="center">Tabel 12.6: <a name="eindtermen-praktijk2a"></a>Eindtermen
beroepspraktijk opleidingsjaar
3 - deel 1</div>
  <br>
  <div align="center">
  <hr size="2" width="80%"></div>
</blockquote>
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td colspan="2" align="center" nowrap="nowrap"><font
 color="navy">Eindtermen Beroepspraktijk</font></td>
      </tr>
      <tr>
        <td colspan="2" align="center" nowrap="nowrap"><font
 color="navy">Jaar 3</font> (Semesters 1 + 2) - Deel 2</td>
      </tr>
      <tr style="font-weight: bold;">
        <td colspan="2" align="center" nowrap="nowrap">C. Functioneren
als ervaringsdeskundige</td>
      </tr>
      <tr style="font-style: italic;">
        <td colspan="2" align="center" nowrap="nowrap">C.1. In de
relatie met de cliënten</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Cliënten kunnen ondersteunen in
het zoeken naar hun eigen aandeel,
het aandeel van anderen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Mechanismen van schuld (geven en
ontvangen) zien bij cliënten</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Eigen ervaringen kunnen delen met
de cliënt</td>
      </tr>
      <tr style="font-weight: bold;">
        <td colspan="2" align="center" nowrap="nowrap">C. Functioneren
als ervaringsdeskundige</td>
      </tr>
      <tr style="font-style: italic;">
        <td colspan="2" align="center" nowrap="nowrap">C.2. In de
relatie met de hulpverlener</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Inzicht en kennis hebben over het
werken in tandem</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Inzicht hebben in de specifieke
rol van de opgeleide deskundige in
de werksituatie</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen werken met het eigen
verhaal</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Leren omgaan met grenzen in de
samenleving</td>
      </tr>
      <tr style="font-weight: bold;">
        <td colspan="2" align="center" nowrap="nowrap"> C. Functioneren
als ervaringsdeskundige</td>
      </tr>
      <tr style="font-style: italic;">
        <td colspan="2" align="center" nowrap="nowrap"> C.3. In de
relatie met het beleid</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Gevoel en leefpatronen van mensen
in armoede kunnen duiden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Een open houding tijdens
overlegmomenten kunnen aannemen</td>
      </tr>
      <tr style="font-weight: bold;">
        <td colspan="2" align="center" nowrap="nowrap">D.
Persoonlijkheid als ervaringsdeskundige</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Situaties herkennen waarin
overdracht van waarden en normen gevraagd
wordt</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kijk kunnen verruimen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Inzicht in eigen kwaliteiten en
tekortkomingen om als ervaringsdeskundige
te functioneren in een organisatie</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Eigen waarden en normen kunnen
verwoorden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Vooroordelen bij zichzelf kunnen
verwoorden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen omgaan met macht en onmacht</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Grenzen stellen aan jezelf</td>
      </tr>
      <tr>
        <td align="center" nowrap="nowrap" valign="top">&nbsp;-<br>
        </td>
        <td align="left" valign="top">Veiligheid kunnen bieden</td>
      </tr>
    </tbody>
  </table>
  </div>
  <br>
  <div align="center">Tabel 12.7: <a name="eindtermen-praktijk2b"></a>Eindtermen
beroepspraktijk opleidingsjaar
3 - deel 2</div>
  <br>
  <div align="center">
  <hr size="2" width="80%"></div>
</blockquote>
<blockquote>
  <div align="center">
  <hr size="2" width="80%"></div>
  <div align="center">
  <table border="1" cellpadding="1" cellspacing="0">
    <tbody>
      <tr>
        <td colspan="2" align="center" nowrap="nowrap"><font
 color="navy">Eindtermen Beroepspraktijk</font></td>
      </tr>
      <tr>
        <td colspan="2" align="center" nowrap="nowrap"><font
 color="navy">Jaar 4</font> (Semesters 1 + 2)</td>
      </tr>
      <tr style="font-weight: bold;">
        <td colspan="2" align="center" nowrap="nowrap">A. Werken in en
met een organisatie</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kennis van de ruimere structuren
waarbinnen de organisatie werkt</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Zicht hebben op de samenwerking
met andere diensten</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen omgaan met de grenzen van
de organisatie</td>
      </tr>
      <tr style="font-weight: bold;">
        <td colspan="2" align="center" nowrap="nowrap">B. Vaardigheden</td>
      </tr>
      <tr style="font-style: italic;">
        <td colspan="2" align="center" nowrap="nowrap">B.2.
Samenwerkingsvaardigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Samenwerken op gelijkwaardige
basis</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Duidelijk spreken in team of met
andere diensten</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Evenwaardig kunnen optreden
binnen een team of in de samenwerking
met andere hulpverleningsinstanties</td>
      </tr>
      <tr style="font-weight: bold;">
        <td colspan="2" align="center" nowrap="nowrap"> B. Vaardigheden</td>
      </tr>
      <tr style="font-style: italic;">
        <td colspan="2" align="center" nowrap="nowrap">B.3. Andere
vaardigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">De sociale kaart kunnen hanteren</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen doorverwijzen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Problemen kunnen analyseren en
plaatsen binnen de context</td>
      </tr>
      <tr style="font-weight: bold;">
        <td colspan="2" align="center" nowrap="nowrap">C. Functioneren
als ervaringsdeskundige</td>
      </tr>
      <tr style="font-style: italic;">
        <td colspan="2" align="center" nowrap="nowrap">C.1. In de
relatie met de cliënten</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">De cliënt steunen om zoveel
mogelijk verantwoordelijkheid op te nemen
in het eigen proces</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Cliënten ondersteunen in het
zoeken naar maatschappelijke factoren
die een rol spelen in armoede</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Thema's die bij de cliënt
centraal staan bespreekbaar maken</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Mechanismen van schuld
bespreekbaar maken</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Probleemoplossend gedrag
stimuleren bij de cliënt</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Stimuleren van krachten bij
cliënten</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Cliënten kunnen ondersteunen bij
het brengen van klachten</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Cliënten kunnen ondersteunen bij
het hanteren van klachten</td>
      </tr>
      <tr style="font-weight: bold;">
        <td colspan="2" align="center" nowrap="nowrap">C. Functioneren
als ervaringsdeskundige</td>
      </tr>
      <tr style="font-style: italic;">
        <td colspan="2" align="center" nowrap="nowrap">C.2. In de
relatie met de hulpverlener</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">De stem van de cliënt tolken naar
de hulpverlener</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Toetsen of de hulpverlener de
communicatie van de cliënt begrepen
heeft</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Vooroordelen bij hulpvragers zien
en bespreekbaar maken</td>
      </tr>
      <tr style="font-weight: bold;">
        <td colspan="2" align="center" nowrap="nowrap"> C. Functioneren
als ervaringsdeskundige</td>
      </tr>
      <tr style="font-style: italic;">
        <td colspan="2" align="center" nowrap="nowrap"> C.3. In de
relatie met het beleid</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Noden en belangen van mensen in
armoede kunnen duiden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Zoeken naar een weg om rechten
van cliënten af te dwingen</td>
      </tr>
      <tr style="font-weight: bold;">
        <td colspan="2" align="center" nowrap="nowrap">D.
Persoonlijkheid als ervaringsdeskundige</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen spiegelen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Kunnen terugkoppelen vanuit eigen
waarden en normen</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Professioneel reageren in
onvoorziene omstandigheden</td>
      </tr>
      <tr>
        <td align="center" nowrap="nowrap" valign="top">&nbsp;- <br>
        </td>
        <td align="left" valign="top">Op gelijkwaardige manier
samenwerken met alle betrokkenen in een organisatie</td>
      </tr>
    </tbody>
  </table>
  </div>
  <br>
  <div align="center">Tabel 12.8: <a name="eindtermen-praktijk3"></a>Eindtermen
beroepspraktijk opleidingsjaar
4</div>
  <br>
  <div align="center">
  <hr size="2" width="80%"></div>
</blockquote>
De uiteindelijke beoordeling van de beroepspraktijk is de taak van
de praktijkbegeleiders. Dit neemt niet weg dat, zowel tussentijds
als op het einde van de stage, de cursist en de stageplaats betrokken
worden bij deze evaluatie. Dit geeft meteen de mogelijkheid om ook
de wijze waarop de stageplaats omgaat met de cursist mee te betrekken
in dit evaluatieproces. Dit kan bijdragen tot het beïnvloeden van
de kijk van de organisatie op ervaringsdeskundigheid en van de wijze
waarop de begeleiding van de cursist op de stageplaats wordt aangepakt.<br>
<br>
Indien cursisten niet blijken te voldoen in hun functioneren als
ervaringsdeskundige,
dan wordt dit zichtbaar via een onvoldoende op de beroepspraktijk.
Houdingsaspecten nemen een belangrijke plaats in bij het beoordelen
of een cursist in staat zal zijn om in de praktijk een goede
ervaringsdeskundige
te zijn. Iemand die niet kan luisteren, vaak een beschuldigende houding
aanneemt, niet kan loskomen van zijn eigen perspectief of zich boven
de anderen plaatst, riskeert een onvoldoende te halen voor
beroepspraktijk.
Door de hiervoor genoemde lacunes in zijn houding, bestaat het gevaar
dat een dergelijke persoon mensen zou beschadigen als hij als
ervaringsdeskundige
aan de slag zou gaan. Indien het gedrag van de cursist overspoeld
wordt door non-communicatie onder diverse vormen, kan dit een reden
zijn om de cursist de opleiding tijdelijk te doen stoppen en hem
eventueel
te adviseren hiervoor psychologische begeleiding te zoeken. Zo de
cursist dit wenst, kan men hem in dit verband ook effectief naar een
hulpverlener of een dienst doorverwijzen. De cursist behoudt het recht
om zijn opleiding later verder te zetten.<br>
<br>
In het besef dat een verdict om een cursist de opleiding tijdelijk
te doen stoppen, bij de betrokkene een hele wereld kan laten instorten,
valt het voor praktijkbegeleiders soms moeilijk om zo een ingrijpend
oordeel te vellen. In elk geval volgt een dergelijk oordeel slechts
op meerdere tussentijdse evaluatiegesprekken, met daaraan gekoppelde
adviezen en werkpunten voor de betrokken cursist. Maar soms is een
onvoldoende voor praktijk onafwendbaar. Te veel sleuren en trekken
om de cursist er alsnog door te krijgen is immers niet steeds gunstig
voor de betrokkene. Het gevaar bestaat dat hij hierdoor over zijn
grens wordt getrokken.<br>
<br>
Anderzijds is het belangrijk dat cursisten, die een zoekende houding
tonen in verband met zaken die voor hen moeilijk liggen, kansen
krijgen.
Een zoekende houding zorgt er meestal voor dat ze op een aantal punten
gunstig evolueren. Het wegduwen van de dingen die moeilijk liggen
is het tegendeel van een zoekende houding en is daarom problematischer.
Daarentegen is het inzicht in het feit dat men nog vastzit en in de
redenen waarom, wel een aanwijzing voor het feit dat de betrokken
cursist een zoekende houding nastreeft. Als praktijkbegeleider moet
men ook voldoende beseffen dat elke cursist blijft worstelen met een
aantal zaken die bij hem in de weg zitten, en die zijn gedrag en zijn
functioneren als ervaringsdeskundige beïnvloeden. Van belang is om
na te gaan hoe bepalend deze belemmeringen zijn: komen ze slechts
sporadisch aan de oppervlakte of spelen ze integendeel een belangrijke
rol in elke situatie en in elke vorm van communicatie? In het laatste
geval zal dit zwaar wegen op de kwaliteit van het functioneren als
ervaringsdeskundige, wat eventueel kan resulteren in een onvoldoende
voor beroepspraktijk. <br>
<br>
<h3><a name="htoc339">12.5.5</a>&nbsp;&nbsp;Prospectie</h3>
De prospectie van stageplaatsen is voor de praktijkbegeleiders een
erg tijdrovende bezigheid omwille van het feit dat het werkveld niet
bekend is met het beroep en de functie van ervaringsdeskundige.<br>
<br>
De prospectie van organisaties, die in aanmerking kunnen komen als
stageplaats voor een ervaringsdeskundige, of interesse hebben om een
stagiair ervaringsdeskundige aan te werven, gebeurt op twee manieren.
Vooreerst is er de rechtstreekse manier. Het betreft dan individuele
prospectiebezoeken door praktijkbegeleiders, of in sommige gevallen
door de lokale opleidingscoördinator.<br>
<br>
Stageplaatsen kunnen ook gevonden worden via de provinciale
informatiedagen,
die onder meer tot doel hebben kandidaat-cursisten en hun toeleiders
te informeren over de opleiding. (<small>zie <a
 href="handboek-ed011.html#provinciale-infovergaderingen">paragraaf
10.2.2</a>.</small>) Als potentiële toeleiders zijn allerlei soorten
diensten en organisaties
die met armoede te maken hebben doelgroep van deze informatiedagen.
Uiteraard kan dit soort organisaties ook een waardevolle stageplaats
zijn. Het hoofddoel van de informatiedagen is weliswaar informatie
te geven over het concept ervaringsdeskundigheid en over de opleiding.
Maar ook informatie over wat de concrete taak en betekenis kan zijn
van een ervaringsdeskundige binnen een dienst of organisatie komt
aan bod. Op die manier kunnen die organisaties zich ook bewust worden
van het feit dat ze ook zelf baat kunnen hebben bij het inschakelen
van een ervaringsdeskundige. Geregeld dient zich bij De Link op die
manier een organisatie als kandidaat-stageplaats aan.<br>
<br>
Via de informatiedagen heeft De Link de gelegenheid om ook wat
toelichting
te geven bij de verwachtingen die ze heeft naar
kandidaat-stageplaatsen.
Deze verwachtingen zijn er vooral op gericht om zowel voor de werkers
binnen de organisatie als voor de stagiair ervaringsdeskundige wat
experimenteerruimte te creëren. Een kandidaat-stageplaats moet daartoe
volgende garanties kunnen geven:
<ul>
  <li>De garantie dat de keuze om een praktijkplaats voor een
ervaringsdeskundige
te creëren, gedragen wordt door heel de organisatie. Kader en team
moeten een dergelijke keuze mee dragen. Het is geen goede zaak als
het aanbieden van een praktijkplaats uitgaat van de wens van één enkel
teamlid. De hele organisatie moet achter die keuze staan, omdat er
op die manier voldoende bereidheid kan gevonden worden om samen te
zoeken naar een initiële profilering voor de ervaringsdeskundige binnen
de organisatie. </li>
  <li>De garantie dat de beide partijen van de tandem,
ervaringsdeskundige
en opgeleide deskundige, of de leden van het team een open zoekende
houding kunnen aannemen en kunnen open staan voor kritiek. </li>
  <li>De garantie dat men kan aanvaarden dat fouten maken des mensen is
en dus bij iedereen voorkomt. Als die ruimte ontbreekt, moet men er
niet aan beginnen. </li>
</ul>
In een brochure beroepspraktijk, bedoeld voor potentiële en effectieve
praktijkplaatsen voor ervaringsdeskundigen, werden deze verwachtingen
verder uitgewerkt en nader toegelicht. Deze brochure beroepspraktijk
is opgenomen in <a href="handboek-ed028.html#brochure-beroepspraktijk">bijlage
H</a>.<br>
<br>
De informatiedagen bieden tenslotte ook de gelegenheid om de
geïnteresseerde
organisaties wat te waarschuwen voor mogelijke moeilijkheden, waarvoor
men als stageplaats voor ervaringsdeskundigen kan komen te staan.
Veel voorkomende moeilijkheden zijn:
<ul>
  <li>De verwachtingen naar de stagiair zijn onrealistisch. Men heeft
te
hoge verwachtingen naar de stagiair of soms ook te weinig
verwachtingen. </li>
  <li>De stagiair is gekend als hulpvrager, nu of in het verleden. </li>
  <li>De stagiair ervaringsdeskundige vindt moeilijk een eigen plaats
binnen
de organisatie of het team. Dit blijkt des te moeilijker te verlopen
naarmate de taken binnen de organisatie of het team meer zijn
opgesplitst. </li>
</ul>
Maar niet enkel de informatiedagen bieden kansen om op een
onrechtstreekse
manier aan prospectie van stageplaatsen te doen. Dit kan ook gebeuren
via allerlei bestaande overlegplatforms of zelfs naar aanleiding van
vormings- en sensibilisatieactiviteiten. Vermits er dus in de praktijk
diverse prospectiekanalen naast elkaar functioneren, werd de nood
aangevoeld om een centraal register aan te leggen van mogelijke
stageplaatsen
voor cursisten, dat geregeld geactualiseerd wordt en waarop een beroep
kan gedaan worden door de praktijkbegeleiders.<br>
<br>
Organisaties die willen in zee gaan met een ervaringsdeskundige blijken
heel wat behoefte te hebben aan vorming op maat. Er was oorspronkelijk
een overeenkomst met De Cirkel dat deze laatste organisatie een
antwoord
zou formuleren op dit soort vragen. Toen De Cirkel zijn activiteiten
stop zette, moest men naar een andere oplossing op zoek. Daarom heeft
De Link, toen ze er de mogelijkheden voor had, hiertoe zelf de
vliegende
supervisietandem ten dele vrijgesteld. Naast vorming hebben
praktijkplaatsen
ook heel veel behoefte aan goede informatie. Zo goed als elke nieuwe
kandidaat-praktijkplaats signaleert dat ze zich erg onzeker voelt
wat betreft het profiel, de functie en het concreet takenpakket van
de ervaringsdeskundige in de organisatie. Voorts stellen ze zich veel
vragen over hoe ze de individuele begeleiding van de
stagiair-ervaringsdeskundige
moeten opvatten, hoe ver die kan gaan en wat die precies moet inhouden.<br>
<br>
Deze manifeste behoeften aan vorming, informatie en ondersteuning
zijn vooral te begrijpen vanuit het feit dat het om een nieuwe functie
gaat.<br>
<br>
<h3><a name="htoc340">12.5.6</a>&nbsp;&nbsp;Het engagement van
stageplaatsen</h3>
<h4><a name="htoc341">12.5.6.1</a>&nbsp;&nbsp;Stagementor: een
intensieve taak</h4>
Wat het vraagt van een organisatie om een stage van een
ervaringsdeskundige
in opleiding te begeleiden valt niet te vergelijken met het engagement
van zo'n stageplaats naar bijvoorbeeld een stagiair groepsbegeleider.
Voor beide stagiairs geldt dat ze recht hebben op coaching,
ondersteuning
en begeleiding. Stage lopen is immers een opleidingsonderdeel en dus
in essentie een leersituatie. Net als andere professionelen in
opleiding
hebben stagiairs ervaringsdeskundigen dus behoefte aan een mentor,
die vanuit de stageplaats hun leerprocessen kan sturen en eventueel
bijsturen. Maar door het feit dat het bij ervaringsdeskundigen om
een nieuwe, nog niet ingeburgerde functie gaat is dit mentorschap
allesbehalve een gemakkelijke zaak.<br>
<br>
De mentor, die bijna steeds een opgeleide deskundige is, kan niet
handelen als een rolmodel voor de stagiair ervaringsdeskundige, waaraan
deze laatste zijn eigen functioneren, zijn eigen houdingen en
handelingen
kan spiegelen. In het cliëntenwerk is de positie van de
ervaringsdeskundige
immers uniek en veeleer complementair aan die van de opgeleide
deskundige.
Het ontbreken van een voorbeeldfunctie vertaalt zich bijvoorbeeld
in het feit dat de overgang van de fase van kennismaking met de dienst
naar het hebben van een actieve inbreng in de concrete werkzaamheden
van de dienst voor stagiairs ervaringsdeskundigen eerder moeilijk
verloopt. Waar stagiairs uit andere opleidingen als het ware
automatisch
leren door toe te kijken en mee te doen, heeft de ervaringsdeskundige
die kans niet bij gebrek aan praktijkvoorbeelden.<br>
<br>
Vaak zijn de verwachtingen ook erg hoog en het zicht op de
mogelijkheden
die de functie biedt onvolledig. Daarenboven houdt men soms te weinig
rekening met het feit dat ervaringsdeskundigen onderling van elkaar
verschillen inzake stijl, mogelijkheden, zwakke en sterke kanten,
enzovoort, net zoals dit trouwens ook voor andere functies het geval
is. De inschakeling van ervaringsdeskundigen blijkt dan ook vaak veel
minder evident te zijn dan men bij de aanvang verwacht.<br>
<br>
Ook het vinden van een goede afbakening van zijn positie in relatie
tot de cliënt is voor de ervaringsdeskundige cursist allesbehalve
gemakkelijk. Zijn solidaire houding en zijn taak als tolk van de arme
maken het de ervaringsdeskundige extra moeilijk om een goed antwoord
te vinden op het indringend appèl van cliënten naar aanleiding van
allerlei concrete probleemsituaties.<br>
<br>
In andere gevallen ziet men de ervaringsdeskundige cursist zijn rol
als tolk wat verlaten om eerder een rol van hulpverlener te gaan
opnemen.
Het kan dan ook gebeuren dat de cursist bij een moeilijk verlopende
hulpverlening de neiging voelt om zich veroordelend op te stellen
ten opzichte van de cliënt, eerder dan op zoek te gaan naar de
mogelijke
betekenis van de moeilijkheden die zich voordoen. Een dergelijke fout
raakt aan de kern van de functie van ervaringsdeskundige.<br>
<br>
Uiteraard moet het voor een cursist in het kader van een stage mogelijk
zijn om dergelijke fouten te maken. Maar als ze zich voordoen, moet
hij er attent op kunnen gemaakt worden en moeten ze bespreekbaar kunnen
gemaakt worden, zodat hij er zich ten volle bewust kan van worden.<br>
<br>
Het ontbreken van voldoende praktijkvoorbeelden voor de functie van
ervaringsdeskundige kan er soms toe leiden dat het even duurt vooraleer
men opmerkt dat de cursist het moeilijk heeft met het vinden van de
gepaste positionering ten opzichte van de cliënt.<br>
<br>
Dit ontbreken van een voldoende ruime praktijkervaring met de functie
van ervaringsdeskundige leidt ertoe dat organisaties waar
ervaringsdeskundigen
stage lopen, intens beroep doen op de praktijkbegeleiders uit de
opleiding
om henzelf bij te staan, raad te geven en te ondersteunen in hun rol
als mentor van de stagiair. En vaak is het dan vooral een kwestie
van samen zoeken, omdat de praktijkbegeleider wel een algemeen concept
heeft over wat een ervaringsdeskundige is, maar ook nog niet steeds
een zicht heeft op de precieze taken voor een ervaringsdeskundige
in die concrete setting. En meestal komt daarbovenop ook nog eens
het zoeken naar een praktijkinvulling van het tandemidee, een weinig
vertrouwd concept. Het gevaar bestaat dan dat de ervaringsdeskundige
sterk onder druk komt te staan en zich niet alleen moet bewijzen,
waar het de meerwaarde van het werken met ervaringsdeskundigen betreft,
maar ook nog eens wat betreft de gelijkwaardigheid van zijn positie
in de tandemrelatie.<br>
<br>
De taak van praktijkbegeleider is daardoor veel intensiever en vooral
ook veel tijdsintensiever dan dit in de meeste andere opleidingen
het geval is.<br>
<br>
De intensiteit van het appèl, gekoppeld aan het initieel gebrek aan
ervaringsdeskundigen waarmee De Link tijdens de eerste jaren kampte,
had vaak tot gevolg dat de besprekingen op de stageplaats in die tijd
niet in tandem konden gebeuren, maar slechts door één persoon werden
gevoerd. Dit was jammer, want hierdoor zijn ongetwijfeld kansen
verloren
gegaan om via dergelijke contactmomenten ten aanzien van de
stageplaatsen
als rolmodel te fungeren op het vlak van het samenwerken met
ervaringsdeskundigen.<br>
<br>
<h4><a name="htoc342">12.5.6.2</a>&nbsp;&nbsp;Ongewone rol van bevrager</h4>
De taak van een ervaringsdeskundige beperkt zich niet tot zijn, zij
het unieke, rol in het cliëntenwerk. Het behoort essentieel tot de
taak van een ervaringsdeskundige om ook te kijken naar het functioneren
van de organisatie zelf. Het kan de stagiair ervaringsdeskundige in
een ongemakkelijke dubbele positie brengen. Enerzijds wil hij in de
organisatie leerkansen krijgen en verwacht hij van de organisatie
daarbij ondersteuning. Anderzijds impliceert zijn functie ook dat
hij systemen en evidenties binnen de organisatie leert bevragen en
doorprikken.<br>
<br>
En ook daar heeft hij nood aan en recht op ondersteuning van zijn
leerproces, wat veel minder vanzelfsprekend is, zelfs indien er binnen
de organisatie een grote openheid voor die specifieke taak van een
ervaringsdeskundige bestaat. Want net waar die openheid aanwezig is,
ziet men het gevaar opduiken dat onrealistisch hoge verwachtingen
gesteld worden in de cursist.<br>
<br>
Soms verwacht men van de ervaringsdeskundige dat hij zal bijdragen
tot een veranderingsproces met betrekking tot alle facetten waarop
de organisatie is vastgelopen, ook al is er lang niet in alle gevallen
een logisch verband met de functie van ervaringsdeskundige. In een
ander geval verwacht men van de ervaringsdeskundige, zelfs in een
behoorlijk complexe organisatie, niet enkel dat hij in staat is om
eventuele problemen te signaleren, maar ook dat hij in staat is om
ze grondig te analyseren en zelfs bij machte om meteen suggesties
te geven voor mogelijke veranderingen.<br>
<br>
In een dergelijk geval situeert men de stage te weinig in een
leerperspectief,
wat de cursist betreft, en te weinig in een groeiperspectief wat de
eigen organisatie betreft. Immers, een eerste stap in het leerproces
kan al zijn dat de cursist aanvoelt dat er iets fout zit in de
organisatie,
zonder dat hij al echt kan duiden wat dit dan precies is, zodat hij
dus zeker nog helemaal geen zicht heeft op hoe daarin verandering
gebracht zou kunnen worden.<br>
<br>
De opdracht van de ervaringsdeskundige als bevrager van de visie op
en de omgang met personen die in de armoede leven vraagt dus van de
praktijkplaatsen een grote openheid en een bereidheid om samen op
zoek te gaan. Deze openheid wordt niet enkel van het concrete team
waarbinnen de stagiair ervaringsdeskundige functioneert, gevraagd
maar van alle geledingen binnen die organisatie. Een dergelijke
openheid
kan er maar komen als je daartoe als organisatie bereid bent. Daarom
is het zoeken naar stageplaatsen voor de eerste ervaringsdeskundigen
in opleiding heel selectief gebeurd, en is men eerst gaan aankloppen
bij die diensten en organisaties, die reeds bekend waren met De Link,
en dus minstens theoretisch al enige voeling met en kennis van het
concept ervaringsdeskundige hadden. Daarom ook werden heel veel
inspanningen
gedaan om het concept uit te dragen en een betere bekendheid te geven,
onder meer, zoals aangegeven, via de provinciale informatiedagen.<br>
<br>
En zelfs wanneer organisaties daarvoor open staan, blijft het een
feit dat de ervaringsdeskundige als factor van verandering
geconfronteerd
wordt met weerstanden. In het kader van zijn leerproces is het
belangrijk
dat de cursist dit beseft, weerstanden kan leren zien en er mee kan
leren omgaan.<br>
<br>
Openheid voor de rol van de ervaringsdeskundige als bevrager blijkt
niet alleen een kwestie te zijn van goede wil. Blijkbaar moet je
daarvoor
als organisatie specifieke houdingen ontwikkelen en passende methoden
en technieken verwerven. Maar voor de meeste diensten is het werken
met ervaringsdeskundigen volledig nieuw en niet elke organisatie slaagt
er even gemakkelijk in om zich adequaat voor te bereiden op de komst
van een ervaringsdeskundige, terzake een visie te ontwikkelen en ook
nog voldoende fundamentele openheid aan de dag te leggen. Vanuit de
praktijkplaatsen kwamen daarom duidelijke signalen van een dringende
nood aan vorming op maat. Aan deze vormingsbehoefte kon De Link echter
niet systematisch tegemoet komen.<br>
<br>
<h3><a name="htoc343">12.5.7</a>&nbsp;&nbsp;Stages als
beeldvormingsinstrument</h3>
Ongetwijfeld dragen stages in belangrijke mate bij tot het verspreiden
van het ideeëngoed inzake het betrekken van ervaringsdeskundigen bij
de bestrijding van armoede. Maar stages zijn ook een heel goed
instrument
om het concept in zijn concrete en praktische betekenis een bredere
bekendheid te geven. Dit bleek onder meer uit de ervaringen van de
praktijkplaatsen met de eerste cursisten-stagiairs.<br>
<br>
Praktijkplaatsen signaleerden dat ze de aanwezigheid en de inbreng
van de ervaringsdeskundige in opleiding duidelijk als een meerwaarde
ervaren hadden, zowel bij het cliëntenwerk als in functie van het
vragen stellen bij het functioneren van de opgeleide deskundige. Ze
signaleerden dat ze dingen hadden leren zien, waarbij ze vroeger nooit
hadden stilgestaan, maar die toch concrete resultaten kunnen opleveren.
En tegelijk had de stage hen wat geleerd over wat de concrete invulling
kan zijn van de functie van ervaringsdeskundige.<br>
<br>
Het is van belang om met deze gunstige effecten van het inschakelen
van ervaringsdeskundigen omzichtig om te springen. Mocht dit niet
gebeuren, dan zou dit misschien bij sommigen tot onrealistische
verwachtingen
tegenover het fenomeen ervaringsdeskundigheid kunnen leiden.
Ervaringsdeskundigen
van hun kant, zouden dit kunnen ervaren alsof men van hen persoonlijk
al deze gunstige effecten verwacht, waardoor het hun zelfvertrouwen
zou kunnen ondermijnen. Uiteraard zijn niet alle ervaringsdeskundigen
op alle vlakken even goed. En ook dit moet in de praktijk mogelijk
zijn, zonder dat men iemand daarom een minderwaardige
ervaringsdeskundige
moet vinden. Indien een ervaringsdeskundige goed is in het
ontschuldigen,
de cliënt als de centrale figuur kan zien en indien hij cliënten niet
zijn eigen oplossingen opdringt, maar in staat is om hen in hun eigen
oplossingsstrategieën te ondersteunen, beschikt hij over de meest
wezenlijke vaardigheden waarover een ervaringsdeskundige moet
beschikken,
en zal hij bekwaam zijn om zich in de praktijk als een waardevolle
ervaringsdeskundige te manifesteren.<br>
<br>
Het is tegen deze achtergrond dat men de kwaliteiten en de waarde
van ervaringsdeskundigen, waarover stageplaatsen rapporteren, moet
lezen.<br>
<br>
Met betrekking tot <em>de invulling van de functie van
ervaringsdeskundige</em>
signaleren praktijkplaatsen dat het hen opvalt dat ervaringsdeskundigen
<ul>
  <li>een zoekende houding hebben en een grote openheid voor feedback; </li>
  <li>toetsen of hun aanvoelen klopt; </li>
  <li>in tandemverband en teamverband vragen stellen vanuit een positie
naast de cliënt; </li>
  <li>achteraf zaken terug aanbrengen op het team; </li>
  <li>begrip kunnen opbrengen voor de kant van de hulpverlener; </li>
  <li>de kant van de cliënt/het gezin kiezen zonder daarom in conflict
te
gaan met het team; </li>
  <li>goed zijn in het stellen van hoe-vragen en van waarom/waarom niet
vragen; </li>
  <li>een kritische stem laten horen zonder daarom bedreigend te zijn;
ze
zijn daarbij eerder aanvullend; </li>
  <li>op het team een inzicht in de cliënt in armoede brengen vanuit
hun
eigen ervaring; </li>
  <li>vragen stellen bij visie en aanpak; </li>
  <li>niet vanuit het eigen verhaal vertrekken maar vanuit het verhaal
van
de cliënt; </li>
  <li>niet star vasthouden aan een methode of visie; </li>
  <li>zich snel weten te positioneren tegenover alle partijen; </li>
  <li>een enorme inzet weten te combineren met een rustige aanpak. </li>
</ul>
Opgeleide deskundigen wijzen erop dat de inbreng van de
ervaringsdeskundige
ook een <em>verrijking</em> betekent voor zichzelf. Opgeleide
deskundigen
zeggen dat de ervaringsdeskundige hen
<ul>
  <li>leert de armoedeproblematiek in een ruimer kader te zien; </li>
  <li>armoede beter leert kennen; </li>
  <li>doet reflecteren over de eigen aanpak. Vanuit het feit dat ze
zien
hoe ervaringsdeskundigen veel vanuit de eigen geschiedenis werken,
gaan hulpverleners inzien dat het ook voor hun functie zinvol kan
zijn om meer van zichzelf te laten zien; </li>
  <li>stimuleert in het in vraag stellen van evidenties; </li>
  <li>meer zekerheid geeft bij het doorgeven van signalen aan het
beleid; </li>
  <li>stimuleert om aandacht te hebben voor de beleving van de cliënt. </li>
</ul>
Stageplaatsen geven in de contacten met de praktijkbegeleiders ook
heel regelmatig aan hoe ze merken dat de inbreng van de stagiair
ervaringsdeskundige
<em>een positieve invloed</em> heeft <em>op de cliënt en de
cliëntenbegeleiding</em>.
Het valt hen op
<ul>
  <li>hoe het feit dat de ervaringsdeskundige werkt met zijn eigen
ervaring,
bijdraagt tot het versterken van de band met de cliënten en die
cliënten
ook meer ademruimte geeft; </li>
  <li>hoe sterk een ervaringsdeskundige kan zijn in het aanvoelen bij
de
cliënt van gevoelens van zich niet begrepen voelen; </li>
  <li>dat de ervaringsdeskundige de stem van de cliënten mee
binnenbrengt
in de organisatie en die stem ook betekenis geeft; </li>
  <li>dat de ervaringsdeskundige een sterke vertrouwensrelatie kan
opbouwen
met de cliënt; </li>
  <li>hoe de cliënt zich door de ervaringsdeskundige aangesproken,
gehoord
en begrepen voelt en er vaak een beroep op doet; </li>
  <li>dat de ervaringsdeskundige via het inbrengen van de betekenissen
van
cliënten de organisatie stimuleert om cliëntenbegeleiding op een andere
manier aan te pakken; </li>
  <li>hoe sterk de ervaringsdeskundige is in het stimuleren van
cliënten
tot positieve actie; </li>
  <li>hoe de eigen ervaring aangevuld met observatie de
ervaringsdeskundige
toelaat om de cliënt snel te leren kennen; </li>
  <li>dat ervaringsdeskundigen goed aanvoelen wanneer ze bij het werken
in tandem actief moeten tussenbeide komen. </li>
</ul>
Naast deze als positief ervaren effecten van het werken met
ervaringsdeskundigen
worden ook een aantal <em>moeilijkheden en valkuilen</em>
gesignaleerd.
Wat de <em>functie van ervaringsdeskundige</em> betreft, worden vooral
volgende elementen beklemtoond:
<ul>
  <li>Stagiairs ervaringsdeskundigen worden door de cliënten spontaan
aangesproken
voor individuele ondersteuning, ook al behoort dit niet tot hun
takenpakket. </li>
  <li>De overgang van het leren kennen van de dienst naar het vragen
stellen
en het zich actief inschakelen in de dienst blijkt niet zo eenvoudig
te zijn. </li>
  <li>Het specifieke van de functie van een ervaringsdeskundige, onder
meer
het kritische bevragen van visie en aanpak van de organisatie, brengt
de stagiair ervaringsdeskundige in een dubbele positie, namelijk
enerzijds
leren in de organisatie en anderzijds het doorprikken van systemen
in die organisatie. </li>
  <li>De rechtstreekse stijl van ervaringsdeskundigen leidt tot
botsingen
in die teams waarbinnen een cultuur heerst van verdoezelende
collegialiteit. </li>
  <li>De stagiair ervaringsdeskundige moet ook tijdens zijn stage nog
voldoende
in contact komen met armoede om zijn eigen armoede-ervaring verder
te verruimen. </li>
</ul>
In het werken met ervaringsdeskundigen moet men tevens alert zijn
voor mogelijke <em>valkuilen</em>, die te situeren zijn <em>in de
tewerkstellende organisatie</em> zelf en te maken kunnen hebben met het
organisatorisch kader, de organisatiecultuur, de teamwerking of het
functioneren van de medewerkers in die organisatie. Belangrijke
aandachtspunten
zijn:
<ul>
  <li>De hele organisatie moet er klaar voor zijn om een samenwerking
met
ervaringsdeskundigen aan te gaan, en de medewerkers van de organisatie
moeten geïnformeerd zijn over de specifieke rol van een
ervaringsdeskundige. </li>
  <li>Alle betrokkenen moeten samen willen zoeken naar een zinvolle
concretisering
van de rol van ervaringsdeskundige in die organisatie. In elk geval
kan de stagiair ervaringsdeskundige niet in de rol geduwd worden van
hulpje voor de hulpverlener. De ervaringsdeskundige moet ernstig
genomen
worden in zijn rol van betekenisverlener. </li>
  <li>De verwachtingen naar de stagiair ervaringsdeskundige moeten van
bij
de start correct afgestemd worden op de specifieke eindtermen en
leerdoelen
die verbonden zijn met het opleidingsjaar, waarin die bepaalde
stageperiode
zich situeert. Bij een te laag verwachtingspatroon krijgt de stagiair
ervaringsdeskundige te weinig leerkansen. Bij te hoge verwachtingen
ontstaat stress bij de stagiair ervaringsdeskundige en ongeduld bij
de hulpverlener. </li>
  <li>Er moet voldoende tijd vrijgemaakt worden voor dialoog om de
meerwaarde
van een ervaringsdeskundige voor een organisatie daadwerkelijk te
kunnen benutten. </li>
  <li>De hulpverlener mag niet vervallen in het gebruiken van
hulpverleningsjargon
en moeilijke theoretische begrippen. In de praktijk ziet men wel eens
een dergelijke dynamiek ontstaan wanneer de hulpverlener zich in zijn
positie bedreigd voelt door de aanwezigheid van een
ervaringsdeskundige. </li>
</ul>
Tenslotte moet men ook alert zijn voor een aantal <em>valkuilen</em>,
die in verband te brengen zijn met de <em>levensgeschiedenis</em> van
de ervaringsdeskundige:
<ul>
  <li>De stagiair ervaringsdeskundige moet leren omgaan met positieve
kritiek,
een gegeven dat voor veel ervaringsdeskundigen onbekend is en daardoor
bij hen wantrouwen kan wekken. </li>
  <li>De stagiair ervaringsdeskundige moet leren omgaan met de onmacht
rond
het onrecht in zijn eigen leven. </li>
  <li>Aangezien ervaringsdeskundigen vaak een voorgeschiedenis hebben
van
niet geloven in het eigen kunnen, bestaat het gevaar dat dit kwetsbaar
zelfvertrouwen onder druk komt te staan indien de tewerkstellende
organisatie grote twijfels heeft bij de functie van
ervaringsdeskundige. </li>
  <li>De ervaringsdeskundige kan geblokkeerd geraken in het durven
nemen
van initiatief uit angst om fouten te maken of afgewezen te worden. </li>
  <li>De ervaringsdeskundige moet leren verwittigen bij afwezigheid. </li>
</ul>
Vermits er voor een organisatie aan het aantrekken van een
stagiair-ervaringsdeskundige
zowel positieve effecten als knelpunten en moeilijkheden kunnen vast
hangen, en vermits organisaties onderling erg van elkaar kunnen
verschillen
in de manier waarop ze met deze cursisten omgaan, kan men uiteenlopende
reacties vaststellen bij organisaties waarin al enkele
ervaringsdeskundigen
stage liepen.<br>
<br>
Bij sommige organisaties lijkt het erop alsof het krediet dat
ervaringsdeskundigen
genieten, stilaan opgebruikt geraakt. In andere organisaties ziet
men net de tegenovergestelde beweging. In dat geval geraakt de
stagementor
steeds meer overtuigd van de meerwaarde die een ervaringsdeskundige
kan brengen. Men kan dan ook vaststellen hoe dit inzicht doorsijpelt
bij diens collega's en zelfs doordringt tot bij de andere functies
in die organisatie. In sommige gevallen kan men vaststellen dat een
organisatie zich pas bewust kan worden van de meerwaarde van een
ervaringsdeskundige
vanuit een gemis. Pas nadat de cursist zijn stage beëindigd heeft,
en dus niet meer in de organisatie aanwezig is, begint men plots te
zien welke betekenis hij heeft gehad.<br>
<br>
<h3><a name="htoc344">12.5.8</a>&nbsp;&nbsp;Knelpunten in de
beroepspraktijk</h3>
Ervaringsdeskundigen worden in hun beroepspraktijk geconfronteerd
met een aantal knelpunten. Sommige van deze knelpunten vinden deels
hun oorsprong in de voorgeschiedenis van de cursisten. Diepe armoede
wordt niet opgelost op korte termijn. Dit betekent dat cursisten,
ondanks het feit dat ze al een heel verwerkingsproces hebben
doorgemaakt,
toch nog zitten met allerlei zaken uit hun verleden waarmee ze het
moeilijk hebben.<br>
<br>
Veel knelpunten hebben te maken met het feit dat de functie van
ervaringsdeskundige
volledig nieuw is. Daardoor bestaat er op het werkveld nog geen
doorleefde
behoefte aan ervaringsdeskundigen en moet men vaak overtuigingskracht
gebruiken om een organisatie ertoe te krijgen een cursist
stagemogelijkheden
te bieden. Maar het effect is dan vaak dat de cursist een eerder
minimale
bewegingsruimte krijgt en dat zijn handelen met argusogen wordt
gevolgd.
Daarbij komt dat organisaties in de praktijk heel wat tijd blijken
te nemen om wat te groeien inzake kennis van en inzicht in de
armoedeproblematiek.
Dit impliceert dat het behoorlijk wat tijd zal vergen alvorens in
het werkveld het nieuwe en onbekende van de functie van
ervaringsdeskundige
enigszins weggewerkt zal zijn.<br>
<br>
Om veranderingen in het werkveld ten gunste van een goede samenwerking
met ervaringsdeskundigen te bevorderen, is het nodig dat men
uitdrukkelijk
durft te kijken naar knelpunten die zich stellen. Een beeld schetsen
van alle mogelijke knelpunten is echter onbegonnen werk. Vaak immers
ontstaat een knelpunt ten gevolge van een wisselwerking tussen
gevoeligheden
die bij de cursist liggen en gevoeligheden die in de organisatie te
situeren zijn. Zo hebben sommige cursisten het bijvoorbeeld moeilijk
om zichzelf te begrenzen, zodat ze gemakkelijk over hun toeren draaien.
Wanneer deze cursisten in een werkcontext terecht komen, waarin men
geneigd is mensen te overbevragen, kan dit uitgroeien tot een ernstig
knelpunt.<br>
<br>
Door dit samenspel kunnen knelpunten erg uiteenlopend van aard zijn.
Hierna belichten we enkele van de facetten die vaak in het spel zijn,
wanneer men in de praktijk op een knelpunt stoot.<br>
<br>
<h4><a name="htoc345">12.5.8.1</a>&nbsp;&nbsp;Cursisten in het defensief</h4>
In sommige gevallen worden cursisten op de stageplaats geconfronteerd
met processen en dynamieken, die hen naar hun gevoel in het defensief
drukken. Een veel voorkomend voorbeeld van een dergelijke dynamiek
is het gebruik van vakjargon, waar de ervaringsdeskundige niet tegenop
kan. Naar aanleiding van dergelijke ervaringen gaan
ervaringsdeskundigen
zich soms zelfs vragen stellen bij de kwaliteit van de opleiding.
``Is de opleiding wel écht volwaardig, wanneer blijkt dat je als
ervaringsdeskundige zo gemakkelijk met theoretische begrippen onder
de tafel kan gepraat worden?'' vraagt men zich dan soms af.<br>
<br>
In elk geval zou het niet goed zijn indien men zich zou laten leiden
door dergelijke ervaringen om van de opleiding tot ervaringsdeskundige
een sterk theoretisch gekleurd geheel te maken. Het kan nooit de
bedoeling
zijn om het praktijkgerichte karakter van de opleiding te verlaten.
In de opleiding kunnen de praktijkbegeleiders echter wel inspelen
op een concrete ervaring van een cursist die zich in het defensief
gedrukt gevoeld heeft tijdens zijn stage. Dit kan door op zoek te
gaan samen met de cursisten naar de betekenis van de begrippen, waarmee
ze in die concrete situatie volgens hun beleving de mond werden
gesnoerd.
Men kan ook met cursisten uitzoeken op welke wijze ze op zoek kunnen
gaan naar de betekenis van voor hen onbekend vakjargon, zodat ze op
dit vlak weerbaarder worden.<br>
<br>
In dit verband kan het zeker ook nuttig zijn om met cursisten iets
dieper in te gaan op de diverse facetten van een dergelijk probleem.
Soms gaan hulpverleners inderdaad jargon gebruiken in een beschermende
reflex met als doel het afschermen van de eigen positie. Maar vaak
wordt jargon uit gewoonte gebruikt en is het helemaal niet de bedoeling
de ervaringsdeskundige daarmee monddood te maken. Trouwens, ook
ervaringsdeskundigen
hebben zo hun eigen jargon. Daarenboven hoeft men zich als
ervaringsdeskundige
helemaal niet buitenspel te laten zetten doordat iemand vakjargon
gebruikt. Als ervaringsdeskundige kan men ook gewoon vragen om zich
een bepaalde term, die men niet begrijpt, te laten uitleggen.<br>
<br>
<h4><a name="htoc346">12.5.8.2</a>&nbsp;&nbsp;Kwaadheid</h4>
Tijdens hun stage kampen cursisten nog geregeld met behoorlijk wat
kwaadheid, weerstand en wantrouwen tegenover de hulpverlening. Deze
gevoelens zijn te verklaren vanuit de armoedegeschiedenis van de
cursist.
Indien deze zijn gevoelens meeneemt naar de stageplaats, is het evident
dat men dit daar gaat merken. Soms gaat men dan op een analoge manier
reageren. Tegenover een cursist met stekels komt dan een organisatie
te staan, die ook zijn stekels opzet. Dit maakt het proces van zoeken
naar wederzijdse betrouwbaarheid uiteraard niet eenvoudig. Toch merkt
men dat cursisten kunnen groeien in het opbouwen van vertrouwen in
de hulpverlener, in het ontwikkelen van vertrouwen in zichzelf en
in het verwerven van vertrouwen in hun mogelijkheden om nieuwe
situaties
aan te kunnen.<br>
<br>
Maar daarvoor is het noodzakelijk dat de kwaadheid van de cursist
in de opleiding naar buiten kan komen. Eerst moet die kwaadheid ruimte
en erkenning krijgen, alvorens ze een plaats kan krijgen. Wanneer
ze een plaats gekregen heeft, is de kans minder groot dat ze op de
stageplaats nog belemmerend zal werken bij het aangaan van een
samenwerkingsrelatie
op basis van vertrouwen. Maar in een opleiding zit men soms met de
druk dat men vooruit moet, waardoor het voor sommige cursisten te
vlug gaat en ze onvoldoende de tijd krijgen om aan hun gevoelens van
kwaadheid te werken, zodat ze naar de praktijkplaats meegenomen worden.<br>
<br>
Erkenning geven aan die kwaadheid gebeurt vooral door te erkennen
dat ze afkomstig is vanuit al de pijn die men heeft doorgemaakt. Door
in die gevoelens erkend te worden, ontstaat de ruimte om ze te gaan
onderzoeken. Via dit onderzoek kan men de vrijheid verwerven om ruimer
te gaan kijken.<br>
<br>
Het proces van erkenning geven vertrekt dus vanuit de gevoelens van
pijn die bij de cursist zitten en van de concrete oorsprong van die
pijn, zoals dat voor die cursist het geval is. Die oorsprong kan erg
verschillend zijn. Ze kan teruggaan naar het doorknippen van de roots,
waardoor men is blijven zitten met onvervulde verlangens. Ze kan ook
zijn oorsprong vinden in de beleving dat de samenleving je heeft laten
stikken en niets voor je over heeft gehad. Maar wat ook de oorsprong
mag zijn, het vertrekpunt blijft daar waar de pijn zit.<br>
<br>
Het heeft zijn belang dat dit proces van erkenning geven zoveel
mogelijk
in de opleidingsgroep plaats vindt. Wie zijn gevoelens van pijn en
kwaadheid in de groep kan brengen, kan van anderen erkenning krijgen,
kan getroost worden, en krijgt de ruimte om zijn gevoelens een zinvolle
plaats te geven. Soms krijgen cursisten als individueel werkpunt de
opdracht om naar hun eigen gevoelens te kijken, omdat er te weinig
tijd rest om hieraan in groep aandacht te besteden. Maar in feite
is een dergelijke opdracht zeer moeilijk te volbrengen en is ze dus
meestal weinig helend. In groep rond deze gevoelens werken is niet
enkel voor de betrokkene veel constructiever, het is ook voor de
medecursisten
veel verrijkender. Ook zij leren dan dat men uiting kan geven aan
wat van binnen zit en kunnen zien tot welk resultaat dit kan leiden.
Hierdoor kunnen ook andere cursisten de durf vinden om de eigen pijn
en kwaadheid te tonen, want vaak staat daar een rem op.<br>
<br>
Wanneer blijkt dat een cursist tijdens de stage nog kampt met gevoelens
van kwaadheid, weerstand en wantrouwen tegenover de hulpverlener,
is het dus belangrijk dat de stageplaats en de opleiding hierrond
kunnen samenwerken, zodat maximaal gebruik gemaakt kan worden van
de mogelijkheden die in de opleiding voorhanden zijn om hieraan alsnog
in groep te werken.<br>
<br>
<h4><a name="htoc347">12.5.8.3</a>&nbsp;&nbsp;Leerkansen</h4>
Zowel cursisten als stageplaatsen kunnen onderling erg verschillen.
Of een bepaalde stageplaats voor een bepaalde cursist effectieve
leerkansen
kan bieden, zal dan vaak afhankelijk zijn van de wisselwerking tussen
cursist en stageplaats. Sterk op zijn benen staan is bijvoorbeeld
voor het vak van ervaringsdeskundige van groot belang. Hiertoe moet
de cursist een geloof in de eigen mogelijkheden ontwikkelen. Dit is
een proces dat zich in belangrijke mate afspeelt in de cursistengroep.
Cursisten ontlenen het geloof in hun eigenwaarde aan de andere
cursisten
uit de groep en aan de ondersteuning die ze van hen ervaren. Sommigen
zijn op het vlak van het ontwikkelen van een gevoel van eigenwaarde
al ver gevorderd als ze op stage vertrekken. Anderen hebben meer tijd
nodig om dit proces te gaan. Wie nog niet zo sterk staat, heeft nog
meer behoefte aan ondersteuning rond het begrijpen en plaatsen van
situaties die zich voordoen, en heeft tijd nodig om te kunnen stilstaan
bij de mogelijke of effectieve eigen rol in die situaties.<br>
<br>
Sommige stageplaatsen slagen er in een dergelijk geval in de cursist
mee te nemen in een leerproces. Andere stageplaatsen slagen er
moeilijker
in hun verwachtingen naar de cursist bij te stellen of op het gepaste
moment meer tijd voor een intensere begeleiding van de cursist uit
te trekken, zodat in de praktijk diens leerruimte ingeperkt wordt.
Meestal heeft dit dan te maken met het feit dat de praktijk nog
onvoldoende
klaar is voor de komst van ervaringsdeskundigen. Men heeft dan wel
de intentie om te investeren in het leerproces van de
ervaringsdeskundige,
maar maakt er in de praktijk te weinig tijd voor. Een enkele keer
liggen er ook minder nobele bedoelingen aan ten grondslag en heeft
de praktijkplaats gedacht er om strategische redenen goed aan te doen
een cursist-ervaringsdeskundige binnen te halen, zonder dat ze bereid
is om er ook zelf een inspanning tegenover te stellen. Soms verkijken
de praktijkplaatsen zich wat op de groei van de cursist en verlangen
ze voortdurend uiterlijk waarneembare tekenen te zien die aantonen
dat de cursist vorderingen maakt. Toch zijn er ook momenten, waarop
er zich bij de cursist een proces van innerlijke verdieping afspeelt,
terwijl er blijkbaar uiterlijk sprake is van een periode van
leerstilstand.<br>
<br>
<h4><a name="htoc348">12.5.8.4</a>&nbsp;&nbsp;Van onmacht naar macht</h4>
Als personen die in armoede leven hebben cursisten gedurende heel
hun leven nog nooit een plaats gekregen in de samenleving. In hun
functie als ervaringsdeskundige krijgen cursisten daarentegen wel
erkenning. Bij sommige cursisten heeft dit het effect dat ze naar
het andere uiterste doorslaan: ze zien zichzelf niet langer als
niemand,
maar wel als iemand die boven de andere staat.<br>
<br>
Een mogelijke verklaring hiervoor is het feit dat men heel zijn leven
reeds onderaan gestaan heeft in relaties, aangezien men niets
betekende.
Nu men eindelijk wel iemand is en erkenning krijgt, denkt men dat
men dit slechts kan waar maken door in de relatie boven de andere
te gaan staan. Tenslotte is dit het relatiepatroon dat men steeds
gekend heeft. Een andere verklaring kan zijn dat men zich tracht te
revancheren voor al het onrecht dat men werd aangedaan en voor het
feit dat men in zijn onderdrukte positie steeds heeft moeten zwijgen.<br>
<br>
Het is belangrijk om in de opleiding systematisch aandacht te besteden
aan het feit dat dit fenomeen zich kan voordoen. Indien het zich in
de opleiding zelf of in de stageperiode voordoet is de situatie
relatief
comfortabel. Dan kan men de cursist er op wijzen en kan ermee gewerkt
worden. Men kan het gedrag dan spiegelen en het trachten inzichtelijk
te maken. Men kan de cursist ook korte opdrachten geven. De cursist
enkel attent maken op het fenomeen is meestal onvoldoende. De cursist
verwerft dan niet echt inzicht in zijn gedrag en zal het eerder beleven
alsof men hem iets terug wil ontnemen wat hij nog maar net verworven
heeft, namelijk zijn recht van spreken.<br>
<br>
Bij sommige cursisten doet dit fenomeen zich gedurende de hele
opleiding
niet voor. En toch kan het dan gebeuren dat de betrokkene er nadien,
in zijn functie van opgeleide ervaringsdeskundige, mee te maken krijgt.
Dit houdt dan verband met het feit dat die persoon zich pas de ruimte
kon geven om zich te manifesteren op het ogenblik dat hij zichzelf
ook als een volwaardige werknemer kon beschouwen, wat uiteraard nog
niet het geval was zolang hij enkel stage liep. Er zijn dus ook
ervaringsdeskundigen
die geconfronteerd worden met de noodzaak om te leren omgaan met
onmacht
en het hanteren van macht als ze reeds afgestudeerd zijn. Zeker voor
die personen is het belangrijk dat ze tijdens hun opleiding over het
fenomeen gehoord hebben en er medecursisten hebben mee zien oefenen.<br>
<br>
<h3><a name="htoc349">12.5.9</a>&nbsp;&nbsp;Betaalde stages</h3>
Vanuit een opleidingsperspectief moet men stellen dat een stage bij
voorkeur onbetaald is, aangezien dit een onafhankelijke leerroute
bevordert. De realiteit toont echter aan dat dit voor een aantal
cursisten
op financiële gronden zo goed als onhaalbaar is. Veel cursisten
bevinden
zich in benarde financiële situaties en voor geen enkele cursist is
het volgen van de opleiding tot ervaringsdeskundige op financieel
vlak gemakkelijk. Voor een aantal onder hen is het zelfs in die mate
problematisch, dat ze genoodzaakt zijn de opleiding stop te zetten,
indien ze geen bijkomende financiële middelen kunnen verwerven. De
nood aan een structurele opleidingsbeurs, waarvan de
cursist-ervaringsdeskundige
gedurende zijn hele opleidingstraject moet kunnen genieten, is
overduidelijk.<br>
<br>
In afwachting dat een dergelijke substantiële opleidingsbeurs
werkelijkheid
wordt voor alle cursisten, is De Link op zoek gegaan naar tussentijdse
oplossingen voor dit prangende probleem, onder meer in de vorm van
betaalde stages in het kader van de sociale maribeloperatie of in
de context van het Sociaal Impulsfonds.<br>
<br>
Onder impuls van het kabinet van de Minister van Welzijn werden
zodoende
op 1 september 2001 in het opbouwwerk drie betaalde stageplaatsen
gecreëerd voor ervaringsdeskundigen in opleiding. Nadien kwamen ook
nog betaalde stageplaatsen ter beschikking bij De Link zelf, in het
algemeen welzijnswerk en bij de VDAB. Toen de betrokken cursisten
afstudeerden, werden de vernoemde stageplaatsen voor de betrokkenen
volwaardige tewerkstellingsplaatsen, maar meteen verdween de
mogelijkheid
voor nieuwe cursisten om in die instellingen een betaalde stage te
lopen.<br>
<br>
Hoewel zich nog af en toe de mogelijkheid aandiende om een cursist
een betaalde stage te laten lopen, is men er toch nooit in geslaagd
om voor alle cursisten te voorzien in die mogelijkheid om op die manier
tegemoet te komen aan de hierboven geschetste problematiek. Dit gegeven
zorgt voor onderlinge spanningen in de cursistengroep en heeft tot
gevolg dat sommige onbezoldigde stagiairs hun situatie als nog
prangender
gaan ervaren.<br>
<br>
Vanuit structureel oogpunt bekeken is een betaalde stage, in
tegenstelling
tot een opleidingsbeurs, geen goede oplossing voor de precaire
financiële
situatie van cursisten in de opleiding tot ervaringsdeskundige. Bij
een betaalde stage merkt men dat de leerkansen van cursisten behoorlijk
ingeperkt worden. Van een betaalde werkkracht verwacht een werkgever
immers een volwaardig rendement.<br>
<br>
<a name="toc63"></a>
<h2><a name="htoc350">12.6</a>&nbsp;&nbsp;De opleiding en de groei van
cursisten</h2>
De opleiding tot ervaringsdeskundige heeft bij de start een heel
uitgesproken
persoonsgericht karakter. De levensverhalen zijn daarom
noodzakelijkerwijs
het eerste vak van de opleiding. Nadien neemt het persoonsgerichte
gehalte van de opleiding duidelijk af, hoewel dit gehalte gedurende
de hele opleiding hoog blijft, wanneer men ze vergelijkt met de meeste
andere opleidingen.<br>
<br>
Het is dan ook niet vreemd te stellen dat de opleiding belangrijke
effecten heeft op de persoonlijke groei van cursisten. Omdat het
persoonsgerichte
gehalte in het eerste jaar het hoogst ligt, besteedden we ook daar
reeds, meer bepaald in <a href="handboek-ed012.html#persoonlijke-groei">paragraaf
11.7.1.2</a>, aandacht aan de betekenis van dat eerste
jaar voor de persoonlijke groei van de cursisten. Hier beperken we
ons tot enkele van de meest markante effecten van de hele opleiding
voor de persoonlijke groei van de cursisten.<br>
<br>
Elke cursist die doorheen de selectie en het basisjaar geraakt, is
hoe dan ook een persoon met een <em>grote kracht</em>. Toch ziet men
dat de opvolgingsjaren van de opleiding die kracht aanzienlijk
versterken,
in die zin dat cursisten veel beter in staat zijn hun kracht te
kanaliseren,
zodat ze veel effectiever wordt.<br>
<br>
Een aantal cursisten weet bij het begin van de opleiding reeds redelijk
goed voor zichzelf op te komen. Maar vaak doen ze dat op een minder
aanvaarde manier. Op het einde van de opleiding merkt men dat cursisten
geleerd hebben om op een aanvaardbare manier voor zichzelf op te komen,
zodat men kan stellen dat cursisten tijdens de opvolgingsjaren een
belangrijke groei doormaken inzake goede <em>assertiviteit</em>, die
maatschappelijk gewaardeerd wordt.<br>
<br>
Onder invloed van de opleiding verhoogt het niveau van <em>zelfkennis</em>
en <em>zelfredzaamheid</em> van cursisten aanzienlijk. Waar men in het
begin van de opleiding soms ziet dat een cursist niet over de vereiste
zelfredzaamheid beschikt om op eigen kracht met het openbaar vervoer
de opleidingslokatie te bereiken, is het helemaal niet vreemd om
diezelfde
cursist aan het einde van de opleiding vlot te zien uitzoeken hoe
hij met het openbaar toch tot in één van de verste uithoeken van het
land kan geraken, bijvoorbeeld om als ervaringsdeskundige op een
vormingsmoment
of op een studiedag informatie te geven over de betekenis van de
missing
link in de armoedeproblematiek.<br>
<br>
<a name="toc64"></a>
<h2><a name="htoc351">12.7</a>&nbsp;&nbsp;<a
 name="persoonlijke-levenssfeer"></a>De opleiding en de persoonlijke
levenssfeer</h2>
Hoewel de opleiding tot ervaringsdeskundige een opleiding is, gericht
op een professionele functie, merkt men toch dat ze ook een
aanzienlijke
invloed heeft op de persoonlijke levenssfeer van de cursisten en op
hun nabije relaties. Onder meer is het feit dat ervaringskennis het
belangrijkste werkinstrument is van de ervaringsdeskundige hieraan
niet vreemd.<br>
<br>
<h3><a name="htoc352">12.7.1</a>&nbsp;&nbsp;Effecten</h3>
Bij de start en tijdens de opleiding wordt geregeld aan cursisten
gezegd dat het bij momenten moeilijk kan worden. Er wordt met hen
ook gepraat over het feit dat ze onder invloed van de opleiding zullen
veranderen. Maar wat dit echt inhoudt, wat dit in zijn concreetheid
betekent, kan men zich als cursist niet voorstellen. Men kan als
cursist
niet goed inschatten wat de opleiding allemaal teweeg kan brengen
bij zichzelf en in zijn relaties tot zijn gezin en tot de buitenwereld.
<blockquote>``Het enige waarbij ik me enigszins iets concreets kon
voorstellen,
was het feit dat ik nu eens voor mezelf zou mogen opkomen.''
</blockquote>
Dat de effecten van de opleiding ook sterk door de partner en de
kinderen
gevoeld zullen worden, valt vooraf door de cursist moeilijk in te
schatten. En zeker van de diepgang ervan kan men zich moeilijk een
concreet beeld vormen. Voor de omgeving van de cursist kunnen de
waargenomen
veranderingen in sommige gevallen moeilijk te begrijpen zijn en niet
eenvoudig om ermee om te gaan.
<blockquote>``Als je partner je dan bij het einde van de opleiding
zegt: `Dit
had best wel niet nog één of twee jaren langer geduurd, want dan weet
ik niet of ik het wel had kunnen volhouden,' kan je mond open vallen
van verbazing.''
</blockquote>
Het feit dat de persoonlijke levenssfeer van cursisten niet volledig
los staat van de opleiding die ze volgen, is niet uniek voor de
opleiding
tot ervaringsdeskundige. Evenmin uniek is dat men moeilijkheden kan
ondervinden om in het eigen leven toe te passen wat men in een
opleiding
leerde, zeker waar het menselijke relaties betreft. Ook hulpverleners
slagen er bijvoorbeeld lang niet altijd in de inzichten uit hun eigen
vakgebied ook in de persoonlijke omgang waar te maken. Maar eigenlijk
wordt dit van hen ook niet verwacht: beroepsbekwaamheid en persoonlijke
levenssfeer worden gezien als twee onderscheiden zaken. Voor gezinnen
in armoede is de maatschappelijke context echter vaak aanzienlijk
anders, in die zin dat enerzijds de buitenwereld, onder meer de
hulpverlening,
er vaak veel dichter op zit en ook veel sneller geneigd is erin in
te grijpen, en dat ze anderzijds, in tegenstelling tot gezinnen uit
de middenklasse, meestal over onvoldoende financiële mogelijkheden
beschikken om wat afstand te kunnen nemen als de spanningen in het
gezin te hoog oplopen.<br>
<br>
Hoe dan ook is het voor de opleiding tot ervaringsdeskundige opvallend
dat de cursisten tijdens die opleiding een ontzettend grote evolutie
doormaken. Het sterkst is dit het geval in het basisjaar. Het unieke
zit hem dan vooral in het feit dat de veranderingen zich voltrekken
binnen een zeer korte tijdspanne.<br>
<br>
<h4><a name="htoc353">12.7.1.1</a>&nbsp;&nbsp;Cursisten</h4>
<h5>Groei</h5>
De opleiding zet bij de cursist een groeiproces in gang. Dit beperkt
zich uiteraard niet tot de lessen. De cursist neemt deze verandering
ook mee naar huis. Wanneer een cursist nieuwe facetten leert kennen
van zichzelf en bij zichzelf nieuwe mogelijkheden ontdekt, kan dit
leiden tot een bewuste keuze voor verandering: ``Ik heb gekozen
dat ik niet meer wil zijn, zoals ik vroeger was.''<br>
<br>
Door de groei die door de opleiding wordt gestimuleerd leert men van
zichzelf nieuwe facetten ontdekken. Daarmee gaat men aan de slag,
ook in de persoonlijke levenssfeer. Aanvankelijk is dit vooral een
experimenteren, een zoeken naar de juiste toon en intensiteit.
Gezinsleden
krijgen in die experimenteerfase tegen wil en dank de rol van
proefkonijn.
Experimenteren betekent immers ook de grenzen aftasten en overdrijven,
hetgeen op zijn minst lastig is voor wie dit moet ondergaan.<br>
<br>
Niet enkel experimenteren hoort typisch thuis bij nieuwe verworvenheden
en groei. Groeien betekent ook dat men moet afscheid nemen van vroegere
denkbeelden en patronen. Cursisten stellen vast dat dit zeer moeilijk
is. Het terugvallen op oude patronen doet zich herhaalde malen voor,
zelfs al voelt men zich helemaal niet goed bij deze oude patronen.
Maar vermits de nieuwe verworvenheden vreemd en onbekend zijn, en
de oude patronen daarentegen vertrouwd aandoen, kunnen deze laatste
de cursist ondanks alles toch een geruststellend gevoel geven.
Cursisten
ervaren dit alsof er bij henzelf een grote loyaliteit blijft bestaan
tegenover hun vroegere opvattingen en attitudes, tegenover de
gevoelens,
waarden en normen van vroeger.<br>
<br>
<h5>Verwerking</h5>
Het proces van verwerken van de eigen armoede-ervaringen kan de cursist
op sommige momenten erg in beslag nemen. Het wordt dan als behoorlijk
zwaar ervaren.<br>
<br>
Hiervoor zoeken cursisten onder meer een verklaring in het feit dat
veel personen die in armoede leven ten gevolge van hun persoonlijke
levensgeschiedenis niet hebben geleerd om op een adequate manier
grenzen
te stellen. Daardoor kunnen cursisten geneigd zijn om steeds maar
dieper te blijven graven in zichzelf en in de eigen geschiedenis.
Daardoor kan ook buiten de opleidingstijd het hoofd van de cursist
vol blijven zitten met allerlei gedachten, waardoor het dan de cursist
moeilijk kan vallen om nog eens een moment te vinden waarop hij tot
rust kan komen en gewoon kan genieten. De cursist kan dan het gevoel
krijgen dat het terug naar boven halen van stukken uit de eigen
geschiedenis
een proces is dat maar blijft duren en nooit meer ophoudt, terwijl
het in zijn hoofd zorgt voor een grote warboel.<br>
<br>
<h5>Eigenwaarde</h5>
Een van de belangrijkste veranderingen die de meeste cursisten
doormaken
is het ontdekken van de eigen waarde. Tegen de achtergrond van een
hele geschiedenis vol onmacht, leren ze in de opleiding inzien dat
ook zij iemand zijn, dat ook zij erbij horen. Leren omgaan met deze
nieuwe inzichten vraagt tijd, en slechts langzaam kan daarin een zeker
evenwicht gevonden worden. Maar aanvankelijk verloopt het toepassen
van deze nieuwe inzichten lang niet perfect, zoals bij die cursist
die enthousiast kwam vertellen dat hij dankzij de opleiding voor het
eerst sinds lang opnieuw met zijn moeder had gepraat. Maar op de vraag
hoe zijn moeder het stelde, bleef hij het antwoord schuldig. Plots
besefte hij dat het hele gesprek een lange monoloog van hemzelf was
geweest, en dat hij vergeten was in het gesprek ruimte te maken om
ook te luisteren naar zijn moeder.<br>
<br>
Ook het feit dat nogal wat cursisten in de loop van de opleiding
meerdere
keren afwezig zijn wegens ziekte heeft ten dele te maken met het
ontdekken
van de eigen waarde, waardoor de cursist eindelijk zijn eigen lichaam
de toestemming kan geven om ziek te zijn. Wanneer men dit over het
hoofd ziet, zal men al vlug geneigd zijn om het ziekteverzuim misschien
ten onrechte vooral toe te schrijven aan de zwaarte van de opleiding
of aan de zwakkere gezondheidstoestand van personen die in armoede
leven.<br>
<br>
<h5>Referentiekaders</h5>
Cursisten blijken vanuit de opleiding heel wat kennis en inzichten
mee te nemen, die ook in hun persoonlijke levenssfeer relevant kunnen
zijn en die ze daar trachten toe te passen.<br>
<br>
Maar toch slagen ze er vaak niet in. Gedragspatronen inzake
huishouding,
de communicatie met de partner, de omgang met de kinderen, geldbeheer
en gezinsadministratie kunnen blijkbaar niet zo maar worden omgegooid.
En nochtans is die verwachting er wel bij de ervaringsdeskundige zelf
en ook bij diens gezinsleden, a fortiori omdat het tenslotte om een
opleiding tot ervaringsdeskundige gaat. Bij de cursist kan dit een
gevoel van mislukking doen ontstaan, omdat hij er niet in slaagt te
voldoen aan de verwachtingen. Het kan ook aanleiding geven tot
schuldgevoelens
omdat hij zich door dit mislukken tekort voelt schieten.<br>
<br>
Soms lukt het wel om thuis een inzicht uit de opleiding toe te passen,
maar geeft het niet de verwachte resultaten. Zo kan de cursist
bijvoorbeeld
in de opvoeding van de kinderen het inzicht trachten toe te passen
dat het ongezond is om veel suiker te gebruiken en dat het af te raden
valt om tussen de maaltijden in veel zoetigheden te eten. Indien de
kinderen hiertegen echter in de reactie gaan, en misschien net het
tegenovergestelde gedrag gaan stellen, kan dit voor cursisten erg
verwarrend zijn.<br>
<br>
Door de opleiding leren cursisten vaak ook de relatie met de eigen
ouders en met de eigen kinderen beter te begrijpen. Soms stelt dit
hen in staat om een andere houding aan te nemen, die hen meer
voldoening
schenkt.
<blockquote>``Sinds ik door de opleiding leren zien heb dat het
misschien beter
is om niet te blijven hollen achter mijn dochter, merk ik kleine
signalen
van een begin van toenadering van haar kant uit.''
</blockquote>
Nieuwe kennis en inzichten laten de cursist toe om in zijn
privésituatie
bepaalde zaken te zien, die hij voorheen niet opmerkte. De cursist
kan ook bepaalde dingen die voorheen niet problematisch leken, nu
meer als een probleem gaan beschouwen. Maar voor de cursist is het
dan niet vanzelfsprekend om ten aanzien van die voor hem nieuwe
situaties
te kunnen inschatten welke problemen echt een alarmerend karakter
dreigen te krijgen. Wanneer een probleem echt een probleem is kan
men immers maar leren doordat men spiegels krijgt voorgehouden. Nieuwe
kennis en nieuwe inzichten vragen dus ook om aangepaste
referentiekaders,
vooraleer ze werkzaam worden. Om deze nieuwe referentiekaders te kunnen
ontwikkelen heeft de cursist tijd nodig.<br>
<br>
In de opleiding krijgt de cursist referentiekaders aangereikt om
anderen
te begrijpen. Deze kaders kunnen soms ook behulpzaam zijn om de eigen
partner beter te begrijpen. Beter begrijpen impliceert niet
noodzakelijk
er ook meer mee kunnen doen. In dat geval kunnen een beter begrip
en het feit dat de opleiding leert te ontschuldigen een belemmering
gaan vormen voor het uiting geven aan de eigen gevoelens. Door de
opleiding leert men bijvoorbeeld dat zich kwaad maken en uitvliegen
wonden kunnen slaan, voor zover met die kwaadheid verder niets meer
gedaan wordt. Een bekommernis om wonden te vermijden kan dan de
aanleiding
zijn om niet langer nog zijn gevoelens te uiten, maar om zich eerder
een houding van koele kikker te gaan aanmeten. Zo een voorbeeld
illustreert
dat het niet vanzelfsprekend is dat men erin slaagt de inzichten uit
de opleiding ook in de privésfeer toe te passen. Vaak wordt het slechts
mogelijk voor de cursist om in het privéleven een proces van
verandering
op te starten, indien hij zichzelf de toelating kan geven om niet
meer steeds perfect te moeten zijn.<br>
<br>
<h5>Verantwoordelijkheden in het gezin</h5>
Het gezinsleven is voor veel vrouwen die in armoede leven een voltijdse
bezigheid. Door aan de opleiding tot ervaringsdeskundige te beginnen,
krijgen ze er nog een extra taak buitenshuis bij. Hierdoor komen ze
in een andere relatie tot hun gezin te staan: ze zitten er minder
dicht op. Daardoor kan de cursiste het gevoel krijgen dat er haar
een aantal zaken uit haar gezin ontgaan. Dit gevoel kan tijdens
vakantieperiodes
bevestigd en versterkt worden, omdat de cursiste dan opnieuw dichter
op het gezin betrokken kan zijn. Maar na de vakantie moet die dichte
betrokkenheid noodzakelijkerwijs terug vervagen. Dit kan door de
cursiste
beleefd worden als haar gezin in de steek laten, tekortschieten in
haar verplichtingen tegenover haar gezin. Deze problematiek kan
aanleiding
geven tot diepe schuldgevoelens bij de cursiste.<br>
<br>
Bij een te hoge belasting en een te grote emotionele uitputting, die
daarvan het gevolg kan zijn, kan de cursiste zich gedwongen voelen
keuzes te maken en sommige persoonlijke relaties af te bouwen of op
een lager pitje te zetten, omdat de resterende emotionele ruimte en
kracht nog slechts erg beperkt zijn. Wanneer een dergelijke situatie
zich voordoet, moet dit zeer ernstig genomen worden. Dit is een signaal
voor het feit dat roofbouw wordt gepleegd.<br>
<br>
<h5>Openheid</h5>
Door het feit dat de opleiding cursisten stimuleert om naar zichzelf
en het eigen verleden te kijken en dit een betekenis te geven, en
door het feit dat met het oog hierop cursisten tijdens de opleiding
worden gestimuleerd om aspecten van het eigen levensverhaal in de
groep te brengen, ontwikkelen veel cursisten een grotere openheid
betreffende zichzelf. Cursisten ontwikkelen vaak de gewoonte om meer
te vertellen over zichzelf, ook tegen de partner.
<blockquote>``Ik heb ook geleerd dat we fouten mogen maken, maar dat we
moeten
durven ervoor uit te komen en moeten willen eruit te leren. Dit heb
ik kunnen doorgeven aan mijn man en mijn dochter.''
</blockquote>
<h5>Mondigheid</h5>
De cursist leert in de opleiding inzien dat het belangrijk is om voor
zijn mening uit te komen en aandacht te vragen voor zijn perspectief.
Een cursist gaat dus ook in zijn maatschappelijke omgang en in zijn
contacten met allerlei instanties in de samenleving er niet langer
het zwijgen toe doen. Dit ook nog op een tactische manier doen, lukt
echter niet steeds. Moeten leren om tactisch tewerk te gaan, wordt
door de cursist soms ervaren als opnieuw moeten kruipen, een voor
zichzelf vernederende gedragswijze, waartoe hij als arme maar al te
dikwijls werd genoodzaakt als hij moest aankloppen voor hulp.<br>
<br>
De omgang met instanties blijft niet enkel daarom vaak moeizaam
verlopen.
Het blijft immers dikwijls in essentie een opboksen tegen instituties.
En ook mensen zonder een armoedeverleden kunnen het moeilijk hebben
om ten aanzien van instituties gehoor te vinden voor het eigen
perspectief.
Het verschil is dat instituties arme mensen vaak veel dichter op de
huid zitten en dat personen die in armoede leven vaak met veel meer
maatschappelijke instanties worden geconfronteerd. Beide elementen
maken het opboksen tegen instituties extra zwaar.<br>
<br>
<h5>Schulddenken</h5>
De hele voorgeschiedenis van mensen die in armoede leven draagt ertoe
bij dat ze zich een schulddenken eigen maken. Dit proces werd al in
gang gezet in de kinderjaren.<br>
<br>
Als kind ervaarde de arme hoe de opvoeders in het tehuis of de
leerkrachten
op school vaak hun eigen onmacht afschermden of hun eigen fouten
trachtten
te verdoezelen door de schuld bij hem te leggen, telkens er iets fout
liep.<br>
<br>
Verder taxeert de samenleving mensen in armoede steeds op wat ze niet
zijn, of niet kunnen, of niet goed doen. Ook deze omgang van de
samenleving
met personen die in armoede leven, induceert op zijn beurt bij hen
nog meer schuld.<br>
<br>
Vaak is een dergelijk schulddenken dermate geïnterioriseerd dat de
arme meent zelf de schuld te zijn van alles wat fout of moeilijk loopt.
En ook in zijn eigen gezin heeft deze dynamiek van schuldtoewijzing
zich soms geïnstalleerd: ``Door jou is mijn leven al jaren verkort!''<br>
<br>
In dit kader duikt de opleiding tot ervaringsdeskundige op en
stimuleert
intense veranderingsprocessen bij de cursist. Verandering gaat gepaard
met zoeken, met onzekerheid, en dus ook met moeilijkheden. Wanneer
de cursist onder invloed van het schulddenken zichzelf gaat zien als
verantwoordelijk voor die moeilijkheden, kan dit voor hem erg
verlammend
werken.<br>
<br>
<h4><a name="htoc354">12.7.1.2</a>&nbsp;&nbsp;Partner</h4>
In de opleiding kijken cursisten naar de eigen geschiedenis en het
eigen functioneren. Ze gaan op zoek om de betekenis ervan beter te
begrijpen. Cursisten leren daarenboven de geschiedenis van andere
mensen in armoede kennen, begrijpen en aanvoelen. Deze ontwikkelende
vaardigheden kunnen tot effect hebben dat de cursist ook de eigen
partner beter gaat aanvoelen en begrijpen. Soms kan dit positief worden
gewaardeerd. Maar indien de verwachting overheerst dat iemand die
een opleiding tot ervaringsdeskundige volgt, ook automatisch een
deskundige
wordt in de omgang met zijn kinderen en zijn partner, dan zal het
voor de cursist totaal onmogelijk worden om op een bevredigende wijze
aan die verwachting te voldoen.<br>
<br>
Voor partners is het zichtbaar dat cursisten tijdens de opleiding
groeien en veranderen. Cursisten nemen deze groei en die veranderingen
uiteraard ook mee naar huis. Maar het is voor de partner niet steeds
gemakkelijk om ermee overweg te kunnen. Ze kunnen dit ervaren alsof
de cursist onder invloed van de opleiding uitgroeit tot een andere
persoonlijkheid, met wie ze een ander soort relatie moeten trachten
te vinden.<br>
<br>
Soms gaat de cursist, misschien niet echt bewust, ook verwachten dat
zijn partner dezelfde evolutie doormaakt. Maar de partner kan ook
zelf een eigen groei- en veranderingsproces doormaken, zodat de
combinatie
van beide veranderingsprocessen wel heel veel aanpassing vergt. Zo
veel verandering kan wel eens aanleiding geven tot chaotische
toestanden.<br>
<br>
Onder invloed van de opleiding kan de cursist ook een andere kijk
krijgen op zijn partnerrelatie en tot het besef komen dat er tot dan
in zijn relatie een aantal elementen fout hebben gezeten. En inderdaad,
door de opleiding heeft men bepaalde zaken leren zien, die men voordien
niet opmerkte. Maar in zijn eigen gezin, waarin men zelf betrokken
partij is, blijkt het allemaal anders uit te draaien. Zien dat er
zaken in de relatie met de partner of de kinderen niet goed lopen,
en er toch niet in slagen ze in de gewenste zin om te buigen, werkt
erg frustrerend. In de opleiding merkt men dan ook geregeld dat
cursisten
gebukt gaan onder de last van de grote zorgen die ze zich in verband
met hun gezinsleven maken.<br>
<br>
Hoe dan ook zullen cursisten op hun omgeving een beroep doen om steun
te vinden en de opleiding te kunnen volhouden. Zo kan de opleiding
ook bij de partner van de cursist een extra last leggen. Op sommige
momenten komt de cursist immers naar huis met spanningen uit de
opleiding
of met pas terug naar boven gekomen gevoelens van pijn, verdriet en
kwaadheid. Hoewel die in de opleiding zorgvuldig worden opgevangen,
belet dit niet dat ook de partner met deze gemoedstoestand
geconfronteerd
wordt en er een houding tegenover moet zoeken. Over het algemeen doen
cursisten vaak op hun partner een beroep om het verhaal te kunnen
vertellen van wat er zich in de opleiding afspeelt. Als cursist merkt
men niet steeds dat dit voor de partner een extra belasting kan
betekenen,
omdat men onder invloed van de opleiding vooral met zichzelf bezig
is. Indien op dat ogenblik de partner van de cursist ook zelf onder
spanning staat, kan dit leiden tot een botsing omdat er niemand meer
rest die nog over een buffer beschikt en die spanningen kan opvangen
en ontladen.<br>
<br>
Soms doet de partner ook pogingen om de veranderingen bij de cursist
af te remmen. Deze pogingen kunnen ingegeven zijn door een betrachting
van de partner om de cursist te beschermen tegen de zwaarte van de
opleiding. Voor partners valt het soms moeilijk te begrijpen dat
cursisten
zich toch telkens opnieuw tot die zware opleiding aangetrokken voelen
en dat het groeiproces binnenin hen er hen als het ware toe dwingt
om door te gaan met de opleiding.<br>
<br>
Anderzijds kan de groei die de cursist onder invloed van de opleiding
doormaakt tot effect hebben dat diens partner meer een beroep gaat
doen op zijn ondersteuning. De cursist kan dit als een erkenning
ervaren,
maar het kan in zijn ogen ook zijn alsof hij naast de last van de
opleiding ook nog eens moet instaan voor het opvangen van zijn partner
en zo een extra last van de kant van zijn partner te dragen krijgt.<br>
<br>
<h4><a name="htoc355">12.7.1.3</a>&nbsp;&nbsp;Kinderen</h4>
Cursisten worden soms geconfronteerd met klachten vanwege hun kinderen
dat ze veel minder beschikbaar zijn voor hen dan in de periode
vooraleer
ze met de opleiding waren begonnen. Vooral jongere kinderen blijken
dit te ervaren als het moeilijkste effect van de opleiding. Een
dergelijke
klacht verwijst dan naar het feit dat de cursist voordien, bijvoorbeeld
ten gevolge van werkloosheid, meer thuis bij de kinderen was.<br>
<br>
Dit is een effect dat geen verband houdt met de inhoud of de eigenheid
van de opleiding, maar wel met het feit dat de cursist aan het volgen
van de opleiding een dagtaak heeft. Toch kan een dergelijke klacht
vanwege de kinderen zwaar aankomen bij de cursist, net omdat hij zich
zozeer inspant opdat zijn kinderen een betere toekomst zouden kunnen
hebben. Hoewel de keuze voor het volgen van de opleiding misschien
net heel sterk geïnspireerd werd door het verlangen naar een betere
toekomst voor de kinderen, kan die keuze voor de opleiding, en dus
voor de toekomst, daardoor toch eerder de indruk wekken dat hij van
de regen in de drup is terecht gekomen in plaats van een stap vooruit
te hebben gezet.<br>
<br>
De wijze waarop de effecten van de opleiding worden ervaren en beleefd
door oudere kinderen kan heel verschillend zijn van de wijze waarop
jongere kinderen deze effecten voelen en beleven. Jongere kinderen
reageren, zoals gezegd, vooral op het feit dat cursisten niet zo veel
meer beschikbaar zijn voor hen dan voorheen.<br>
<br>
Oudere kinderen zijn zich bewust van hoe het was alvorens de cursist
met de opleiding begon. Zij zien veranderingen optreden onder invloed
van de opleiding en kunnen zich ertegen verzetten. Zij kunnen cursisten
onder druk zetten om met de opleiding te stoppen. Soms kan dit zelfs
zo ver gaan dat ze de contacten verbreken. Anderzijds ziet men evengoed
de omgekeerde beweging ontstaan en gaan cursisten onder invloed van
de opleiding succesvolle inspanningen leveren om breuken in de relaties
met kinderen te herstellen<br>
<br>
Oudere kinderen zijn met de cursist ook deelgenoot geweest van een
aantal ervaringen uit het verleden. Als cursist verwerkt men deze
ervaringen en de kinderen kunnen de veranderingen die dit teweeg brengt
bij de cursist ook opmerken. Als de kinderen zelf echter blijven zitten
met een onverwerkt verleden kan dit hen in verwarring brengen.<br>
<br>
<h4><a name="htoc356">12.7.1.4</a>&nbsp;&nbsp;Vrienden</h4>
Wanneer cursisten onder invloed van de opleiding een persoonlijke
groei realiseren, voor zichzelf meer ruimte verwerven en stilaan over
meer keuzemogelijkheden gaan beschikken, worden ze vaak geconfronteerd
met een toenemende druk vanuit hun directe omgeving, vanwege vrienden
en mensen die heel dicht staan.
<blockquote>``Ik ben zelf veel gegroeid dankzij de opleiding, maar mijn
omgeving
niet. Mijn omgeving zegt: gij hoort niet meer bij ons.''
</blockquote>
Soms krijgen cursisten van hun vrienden het verwijt dat ze vervreemden
van hen.
<blockquote>``Gij weet niet meer wat het is om met de bus naar de Aldi
om boodschappen
te moeten gaan.''
</blockquote>
Soms is er niet enkel sprake van een toegenomen spanning, maar haken
vroegere vrienden ook effectief af, waardoor het relatienetwerk van
de cursist tijdelijk verkleint.
<blockquote>``Al mijn oude vrienden zijn één voor één afgehaakt, maar
er zijn
er nog geen nieuwe voor in de plaats gekomen.''
</blockquote>
Soms worden cursisten door hun vrienden met schuld beladen omdat ze
voor zichzelf en hun gezin zorgen en zetten deze vrienden cursisten
onder druk om ook hen te helpen.<br>
<br>
In andere gevallen wordt op een meer positieve manier door de omgeving
een beroep gedaan op de kwaliteiten die de cursist in de opleiding
heeft kunnen ontwikkelen.
<blockquote>``Ik ben tijdens de opleiding veel meer betrokken geraakt
op mijn
omgeving, maar nu ik binnenkort ga werken is het dringend nodig dat
ik eens alles in kaart breng en keuzes maak. Het wordt te veel voor
mij.''
</blockquote>
<h3><a name="htoc357">12.7.2</a>&nbsp;&nbsp;Inkleuring</h3>
De wijze waarop effecten beleefd worden kan mee bepaald worden door
de motivatie van waaruit de cursist de opleiding volgt of door de
context waarbinnen betekenis gegeven wordt aan bepaalde effecten.
Betekenissen kunnen ook wijzigen doorheen de tijd.<br>
<br>
<h4><a name="htoc358">12.7.2.1</a>&nbsp;&nbsp;Toekomst voor de kinderen</h4>
Indien een betere toekomst voor de kinderen een belangrijke drijfveer
is voor de cursist, dan is de kans groot dat effecten van de opleiding
in belangrijke mate in dit kader zullen worden geplaatst en daaraan
een gevoelswaarde zullen ontlenen. De opleiding kan bijvoorbeeld het
perspectief bieden op tewerkstelling en dus een stabieler en hoger
inkomen voor het gezin in het vooruitzicht stellen, wat op zijn beurt
de kinderen uit het gezin betere kansen kan bieden.<br>
<br>
Spanningen in het gezin, eventueel een breuk in de relatie, zullen
in een dergelijke context eerder als ongunstig gezien worden.
<blockquote>``Wat heb je eraan te investeren in de toekomst als je op
het einde
van de rit geen thuis meer hebt voor je kinderen?''
</blockquote>
Anderzijds heeft de opleiding in functie van een betere toekomst voor
de kinderen ook positieve effecten te bieden.
<blockquote>``Nu ik dankzij de opleiding een baan heb, kan ik mijn
kinderen
meer geven dan vroeger.''
</blockquote>
<h4><a name="htoc359">12.7.2.2</a>&nbsp;&nbsp;Openheid</h4>
Wanneer cursisten een grotere openheid ontwikkelen betreffende zichzelf
en de eigen geschiedenis, kan dit tot heel uiteenlopende effecten
leiden.<br>
<br>
De partner van de cursist kan deze verandering ervaren als positief
en het gevoel hebben dichter naar de cursist toe te groeien en hem
beter te leren kennen. Deze positieve ervaringen kunnen zelfs tot
gevolg hebben dat ook de partner zelf een grotere openheid gaat
ontwikkelen.<br>
<br>
Diezelfde ontwikkeling kan net zo goed een negatieve kleur krijgen.
Dit is het geval wanneer de partner dit veranderend gedrag beleeft
als een aanwijzing voor de onbetrouwbaarheid van de cursist, gezien
het feit dat de cursist al die jaren zaken voor zijn partner verborgen
heeft gehouden, zelfs al gebeurde dat met de beste bedoelingen,
bijvoorbeeld
om die partner niet te belasten met een erg zwaar verleden.<br>
<br>
<h4><a name="htoc360">12.7.2.3</a>&nbsp;&nbsp;Zelfbewuster</h4>
Onder invloed van de opleiding gaan cursisten veelal een sterker
zelfbewustzijn
ontwikkelen. Ook in de omgang met de kinderen kan dit tot uiting komen,
bijvoorbeeld onder de vorm van een meer consequente houding.<br>
<br>
Kinderen kunnen dit als negatief ervaren. Ze worden geconfronteerd
met een ouder die minder onzeker blijkt en minder gemakkelijk te
manipuleren
valt. Voor kinderen wordt het dan moeilijker om hun zin te krijgen.<br>
<br>
Maar waar kinderen een dergelijke verandering aanvankelijk als negatief
ervaren, gaan ze er op termijn toch ook vaak de positieve kanten van
waarderen.<br>
<br>
<h3><a name="htoc361">12.7.3</a>&nbsp;&nbsp;Rol voor de opleiding</h3>
<h4><a name="htoc362">12.7.3.1</a>&nbsp;&nbsp;Naar cursisten</h4>
Het verdient aanbeveling om vanuit de opleiding bewust om te gaan
met de effecten van de opleiding op de persoonlijke levenssfeer, niet
in het minst omdat de opleiding zelf immers bijdraagt tot het ontstaan
van een aantal specifieke ondersteuningsbehoeften terzake bij de
cursist.
Nogal wat cursisten verlangen er bijvoorbeeld naar om te trachten
relaties met kinderen, die in het verleden fout zijn gelopen, opnieuw
te herstellen. Concreet hebben ze daarbij behoefte aan meer inzicht
in waar herstel mogelijk is en hoe je dit kan vertalen naar concrete
actie. Ook in verband met het feit dat vaardigheden zich zo moeilijk
laten aanpassen aan nieuw verworven inzichten voelen cursisten heel
wat frustratie en onmacht.<br>
<br>
Een bewuste aanpak binnen de opleiding van deze vragen naar
ondersteuning
kan een drietal elementen omvatten.
<dl compact="compact">
  <dt><b>hulpverlening:</b></dt>
  <dd>Vanuit de opleiding kunnen cursisten ondersteund
worden bij het zoeken naar gepaste hulpverlening. In dit verband is
het belangrijk te beseffen dat hulpverlening, die vanuit normerende
schema's vertrekt, weinig kansen op slagen biedt. Hulpverlening vanuit
een contextuele benadering wordt vaker als zinvol ervaren, omdat zowel
aandacht geschonken wordt aan de kwetsuren uit het verleden als aan
de aanwezige krachten en sterke kanten, zodat vanuit dit ganse plaatje
kan gezocht worden naar wat in de concrete situatie gedaan kan worden. </dd>
  <dt><b>bespreekbaar&nbsp;maken&nbsp;in&nbsp;de&nbsp;groep:</b></dt>
  <dd>Het is van groot belang dat
in de opleiding geregeld met cursisten gepraat wordt over het feit
dat de opleiding effecten heeft die ook voelbaar zijn in de
persoonlijke
levenssfeer, zodat dit thema bespreekbaar wordt gemaakt in de groep.
Samen met de cursisten kan dan besproken worden wat er bij hen precies
verandert, welke verwarring dat geeft, wie reeds wat geprobeerd heeft,
wat werkte en wat niet, wat eventueel nog geprobeerd zou kunnen worden,
enzovoort. Een ander belangrijk thema dat geregeld opnieuw met
cursisten
in algemene termen moet besproken worden, is het feit dat cursisten
in hun eigen leefomgeving niet de functie van ervaringsdeskundige
kunnen vervullen. Zowel bij cursisten zelf als bij hun omgeving kan
hierover verwarring bestaan. </dd>
  <dt><b>specifieke&nbsp;supervisie:</b></dt>
  <dd>Over de invloed op het privéleven van de
opleiding tot ervaringsdeskundige kan ook specifieke supervisie gegeven
worden. In kleine groepjes kunnen cursisten dan met elkaar ervaringen
uitwisselen. Daarbij hoeft zeker niet enkel gefocust te worden op
het gemis, de knelpunten en de moeilijkheden. Vermits gewoontes en
vaardigheden zich vaak slechts op lange termijn wat laten bijstellen,
en aangezien de invloed op het privéleven zich ook na het einde van
de opleiding nog manifesteert, moeten deze supervisiegroepen zelfs
niet noodzakelijk beperkt blijven tot de opleidingsperiode alleen. </dd>
</dl>
Behalve via het verstrekken van goede informatie kan de opleiding
ook een ondersteunende rol vervullen door bij de bevoegde instanties
te blijven ijveren voor het wegnemen van zoveel mogelijk bijkomende
belastende omstandigheden. Veel cursisten leven permanent in
bestaansonzekerheid.
Vaak wordt die toestand zelfs acuter omdat de kansen om bij te klussen
tijdens de opleiding kleiner zijn. Een volwaardig inkomen in de vorm
van een opleidingsvergoeding kan bijvoorbeeld de globale druk, die
de opleiding met zich meebrengt, aanzienlijk milderen.<br>
<br>
Sommige cursisten hebben meer tijd en ruimte nodig dan anderen om
alles wat in de opleiding op hen afkomt te verwerken, te integreren
en een plaats te geven. Soms hebben cursisten behoefte aan ruimte
om hierrond te kunnen werken en dingen uit te proberen, zonder dat
er nog eens de druk van de voortschrijdende opleiding bovenop komt.
Voor sommige cursisten zou het daarom een goede zaak zijn, mochten
ze de kans krijgen om de opleiding tijdelijk op te schorten om zich
uitsluitend te kunnen toeleggen op een fase van integreren onder de
begeleiding van de procesbegeleiders uit de opleiding. Maar personen
die in armoede leven beschikken meestal niet over de mogelijkheden
en de ruimte om een dergelijke integratiefase of een rustpauze in
te lassen, zodat dit in de huidige omstandigheden voor de meeste
cursisten
een onhaalbare piste is.<br>
<br>
Sommige cursisten kunnen in dit verband ook baat hebben bij een
steunfiguur,
die een exclusief ondersteunende rol vervult, en niet de taak opneemt
om de cursist te confronteren, te spiegelen en te wijzen op leerpunten,
en daardoor druk legt op de cursist.<br>
<br>
Toch hebben cursisten eveneens het recht om hun persoonlijke
levenssfeer
gescheiden te houden van de opleiding. Indien de opleiding zich te
veel zou mengen in de privésfeer van cursisten, dan bestaat immers
het gevaar dat nogmaals een situatie gecreëerd wordt, die mensen in
armoede al zo vaak hebben meegemaakt. Zij worden namelijk al heel
vaak afhankelijk gemaakt. En daarom is het belangrijk dat minstens
de opleiding hen de ruimte, de vrijheid en de autonomie laat. In dit
verband is het belangrijk dat cursisten bij het afstuderen uiteindelijk
terecht moeten kunnen zeggen: ``Ikzelf heb dit gerealiseerd. Ik
heb dit gepresteerd.''<br>
<br>
Naast het gevaar van ongevraagde inmenging vanuit de opleiding bestaat
ook het gevaar dat de cursist het aanbrengen van privéproblemen ten
gevolge van de opleiding gebruikt als een vluchtmiddel om in een
individueel
opvolgingsgesprek niet naar zichzelf te moeten kijken.<br>
<br>
<h4><a name="htoc363">12.7.3.2</a>&nbsp;&nbsp;Naar de omgeving van de
cursist</h4>
Het is eveneens belangrijk dat de omgeving van de cursist kan
ondersteund
worden in verband met de effecten van de opleiding op de persoonlijke
levenssfeer. Goede informatie is ook hier erg zinvol.<br>
<br>
Voor cursisten is het niet steeds eenvoudig om zelf het initiatief
te nemen en het thuis te hebben over de gevolgen van de opleiding
voor de omgeving van de cursist. Tenslotte is de opleidingsperiode
ook voor de cursist zelf een zware periode. Daarom is het gemakkelijker
wanneer er een externe aanleiding is om dit onderwerp ter sprake te
brengen. Een uitnodiging voor een gespreksavond voor de partners over
de effecten van de opleiding voor de cursisten en hun omgeving, kan
bijvoorbeeld reeds voldoende zijn om een opening te maken om dit thema
met de partner door te praten.<br>
<br>
Cursisten vinden het belangrijk dat de partners vanuit de opleiding
ingelicht worden over het feit dat cursisten in de opleiding op korte
tijd heel veel leren, over de veranderingen die de opleiding kan teweeg
brengen, over het feit dat dit zwaar kan vallen voor cursisten, over
het feit dat partners cursisten daarin kunnen ondersteunen en over
het feit dat steun verlenen zinvoller kan zijn dan te trachten de
veranderingen af te remmen.<br>
<br>
<a name="toc65"></a>
<h2><a name="htoc364">12.8</a>&nbsp;&nbsp;Nazorg voor afstuderende
cursisten</h2>
<h3><a name="htoc365">12.8.1</a>&nbsp;&nbsp;Eindigende groep</h3>
Gedurende de opleiding is de cursistengroep vaak een heel hechte groep
geworden. Naar het einde van de opleiding ziet men dat deze groep
trekken begint te vertonen van een eindigende groep. Het is een manier
om afscheid nemen van de groep mogelijk te maken en om te kunnen
terugkeren
naar de eigen situatie.<br>
<br>
Men ziet cursisten zich dan meer terugtrekken op zichzelf, en vaak
ziet men de interne conflicten binnen de groep toenemen. Tijdens de
opleiding hebben cursisten de kans gekregen om hun persoonlijkheid
te ontwikkelen en zich als persoon bewuster te voelen. Het zich
afzetten
tegen elkaar kan een manier zijn om zich als sterker geworden individu
te manifesteren. Maar tegelijk kunnen ook alle oude patronen van
achterdocht
en wantrouwen terug uit de kast worden gehaald. En omdat de onderlinge
band heel sterk is, en de plek waarnaar ze terugkeren nog zoveel
bekender
geworden is, maar daardoor ook zoveel moeilijker, kunnen de hoger
genoemde symptomen zich soms zeer sterk manifesteren.<br>
<br>
Een ander facet van dit proces van afscheid nemen kan het zich afzetten
zijn tegen de opleiding en tegen de organisatie die ze inricht. Vooral
de figuur van de ervaringsdeskundige procesbegeleider kan daarbij
in het vizier komen. Dit heeft te maken met het feit dat hij gedurende
de opleiding onder meer als rolmodel heeft gefungeerd. Daarenboven
heeft de ervaringsdeskundige procesbegeleider in de opleiding de
opdracht
de cursist te spiegelen en te confronteren met zichzelf, met zijn
gedragingen en houdingen. Confronteren heeft in de opleiding als
functie
om cursisten te helpen om verder te kunnen met hun geschiedenis en
vooruit te geraken in hun proces. Op dat ogenblik kan de cursist dat
echter beleven als ``wat doe je me aan? Jij wordt verondersteld
een steunfiguur te zijn voor mij in de opleiding, maar jij steunt
me helemaal niet.'' Tegelijk kan de cursist zich op dat ogenblik
nog onvoldoende sterk voelen om dit gevoel ook onder woorden te durven
brengen. Naar het einde van de opleiding toe, wanneer de cursist
voldoende
is gegroeid, voelt hij zich voldoende sterk om zich hiertegen af te
kunnen zetten.<br>
<br>
<h3><a name="htoc366">12.8.2</a>&nbsp;&nbsp;Afronden</h3>
Omdat cursisten gedurende meerdere jaren intens samengewerkt hebben
en elkaar ook veel van zichzelf gegeven hebben, hebben de meesten
bij het einde van de opleiding toch een sterk gevoel dat er nog nood
is aan het terug zien van elkaar, aan afscheid nemen en afronden.
Daarom voorziet de opleiding gedurende het eerste half jaar in een
drietal bijeenkomsten van een halve tot een ganse dag onder de
begeleiding
van de tandem procesbegeleiders als een definitieve afronding van
het opleidingsproces. Loslaten en afscheid nemen staan centraal als
doelstellingen van deze bijeenkomsten.<br>
<br>
Het is belangrijk om met cursisten te werken rond het feit dat het
verlangen dat ze ervaren naar de veiligheid van de groep een
begrijpelijke
en normale beveiligingsreflex is. Ook hun gevoel dat een aantal zaken
nog niet af zijn, is in het kader van het afronden van de opleiding
belangrijk. Cursisten kunnen leren zien dat het heel normaal is om
naarmate je meer weet, steeds beter te beseffen dat je feitelijk heel
weinig weet. Zij kunnen leren inzien dat de processen van leren,
ontwikkelen
en groeien nooit af zijn, zonder dat dit een reden moet zijn om in
het vooruitzicht van het einde van de opleiding te blokkeren. De vraag
wat ze te betekenen zullen hebben in het werkveld en wie ze in de
ogen van de anderen zullen zijn, blijkt sommige cursisten onzeker
te maken.<br>
<br>
<h3><a name="htoc367">12.8.3</a>&nbsp;&nbsp;Behoefte aan supervisie</h3>
Supervisie van de ervaringsdeskundigen in het werkveld is uitdrukkelijk
geen taak van deze bijeenkomsten. Dit is een opdracht voor de Teams
voor Advies en Ondersteuning.<br>
<br>
Zo lang deze supervisiefunctie van de Teams voor Advies en
Ondersteuning
nog niet operationeel is, wordt dit aspect van supervisie toch in
de nazorg opgenomen. De cursisten geven immers aan dat ze het als
een groot gemis ervaren dat de ondersteuning rond hun eigen
werkervaring
en rond hun eigen functioneren, zoals ze die in de opleiding genoten
in het kader van de gesuperviseerde beroepspraktijk, wegvalt. Sommige
oud-cursisten drukken de behoefte uit aan individuele ondersteuning.
Anderen, die in eenzelfde dienstverleningssector werken, kijken uit
naar gerichte groepssupervisie.<br>
<br>
Sommige oud-cursisten uiten geen behoefte aan ondersteuning, omdat
ze ervan uitgaan dat het zo hoort dat men zijn plan trekt. Veel
welzijnswerkers
doen het zelf ook zo, en zij verwachten van hun ervaringsdeskundige
collega hetzelfde. Bovendien denken welzijnswerkers soms dat ze zelf
voldoende hun best doen, en dat de ervaringsdeskundige dus even goed
bij hen terecht kan en dus geen nood heeft aan externe supervisie.<br>
<br>
Er zijn ook oud-cursisten die de behoefte uitdrukken aan werkpunten
en aan evaluatie, zoals ze die in het kader van de individuele
begeleidingsgesprekken
tijdens de opleiding kregen, omdat ze het gevoel krijgen dat ze zonder
werkpunten en evaluatie niet meer groeien en geen vooruitgang meer
maken.<br>
<br>
Omwille van die behoeften en uit zorg voor de oud-cursisten en voor
het concept, dat anders snel bedreigd kan worden, organiseert De Link
voor de afgestudeerde ervaringsdeskundigen geregeld supervisiemomenten
onder de vorm van terugkomdagen, waarbij twee grote doelstellingen
worden nagestreefd:
<ol type="1">
  <li>ervaringsdeskundigen ondersteunen om trouw te blijven aan hun
bron,
namelijk hun armoede-ervaring; </li>
  <li>ervaringsdeskundigen de kans bieden elkaar te ondersteunen in hun
functie. Als ervaringsdeskundige krijgt men een last te dragen, die
niet te onderschatten valt. En in het werkveld staat men daarin als
ervaringsdeskundige alleen. Wederzijdse steun kan dan van wezenlijk
belang zijn. </li>
</ol>
Naast deze groepssupervisie in de vorm van terugkomdagen wordt aan
oud-cursisten ook de kans geboden op individuele ondersteuning via
gesprekken op de werkvloer. Zowel de groepssupervisie als de
individuele
ondersteuning worden bij voorkeur verzorgd door de procesbegeleiders
van de oud-cursisten. Indien dit niet mogelijk is, worden deze taken
overgenomen door de vliegende supervisietandem.<br>
<br>
De Link voorziet daarnaast ook op onregelmatige basis in
intervisiedagen
voor tandempartners en mentoren van ervaringsdeskundigen.<br>
<br>
Structureel gezien is het niet steeds mogelijk dat de procesbegeleiders
van de groep waaruit een oud-cursist afkomstig is, ingaat op de vragen
naar ondersteuning in het werkveld van die oud-cursist en zijn
tewerkstellingsplaats.
In de fase van uitbouwen en experimenteel uittesten van de opleiding,
waarop dit boek terugkijkt, beschikte De Link niet over een vast team
van begeleiders. Dit betekende dat de nazorg maar effectief kon
waargemaakt
worden voor zover de praktijkbegeleiders van de eerste afgestudeerde
cursistengroepen alsnog bereid waren om deze taken op volledig
vrijwillige
basis op zich te nemen. Hetzelfde probleem stelde zich trouwens voor
de nazorg van die cursisten die niet samen met hun collega's
geproclameerd
konden worden, omwille van het feit dat ze bepaalde
opleidingsonderdelen
nog niet volledig hadden afgewerkt.<br>
<br>
Geregeld krijgt De Link ook van niet-opgeleide ervaringsdeskundigen
de vraag naar één of andere vorm van ondersteuning en supervisie in
hun werk. Dit kan dan een vraag zijn om enkele vakken uit de opleiding
te kunnen volgen, of een vraag om te kunnen aansluiten bij de
terugkomdagen
en supervisiemomenten voor afgestudeerde ervaringsdeskundigen,
enzovoort.<br>
<br>
Voor De Link is het niet mogelijk om op deze vragen in te gaan,
hoofdzakelijk
om twee redenen:
<ul>
  <li>Vooreerst zijn er in verband met de opleiding en de
tewerkstelling
van ervaringsdeskundigen nog zoveel behoeften, waaraan niet kan voldaan
worden, dat het moeilijk te verantwoorden zou zijn om in die
omstandigheden
prioriteit te geven aan vragen van personen die de opleiding niet
hebben gevolgd. </li>
  <li>Voorts is één van de belangrijke functies van de opleiding het
verwerken
van de eigen armoede-ervaring. Hoewel er voor deze specifieke functie
van de opleiding ook andere leertrajecten denkbaar (<small>Zie in dat
verband bijvoorbeeld de alternatieve leertrajecten van
de allereerste ervaringsdeskundigen van De Link.</small>) zijn, blijkt
de opleiding daarvoor veruit de meest efficiënte weg
te zijn. Niet-opgeleide ervaringsdeskundigen doorverwijzen naar de
opleiding is daarom het meest zinvolle antwoord op hun vraag naar
ondersteuning. Ook al lijken ze op het eerste gezicht veel meer voor
de hand te liggen, toch zijn andere antwoorden, zoals bijvoorbeeld
aanhaken bij supervisiemomenten voor afgestudeerde
ervaringsdeskundigen,
veel minder evident. Ook in die momenten zouden niet-opgeleide
ervaringsdeskundigen
veel meer dan opgeleide ervaringsdeskundigen geconfronteerd worden
met onverwerkte stukken uit hun verleden. Hierop moet men grondig
ingaan, wil de geboden ondersteuning wel degelijk een ondersteunend
effect hebben. Al snel zou men dan belanden in een vorm van
privé-opleiding,
wat erg inefficiënt is. </li>
</ul>
Dit belet niet dat De Link systematisch tracht de grond van deze vragen
te achterhalen en ze te registreren om zo te kunnen nagaan wat
eventueel
een zinvol antwoord erop zou kunnen zijn. Eventueel kan hieruit
misschien
ooit een aanbod groeien van een levensverhalentraject voor
niet-opgeleide
ervaringsdeskundigen en voor personen die in armoede leven en die
niet de opleiding tot ervaringsdeskundige wensen te volgen, maar zich
eventueel wel aangesproken voelen tot een opleiding in een totaal
andere sector.<br>
<br>
<hr>
<a href="handboek-ed012.html"><img src="previous_motif.gif"
 alt="Previous"> Vorige</a> <a href="index.html"><img
 src="contents_motif.gif" alt="Up"> Titelpagina</a> <a
 href="handboek-ed105.html"><img src="next_motif.gif" alt="Next"> Volgende</a>

<!-- Start of StatCounter Code -->
<script type="text/javascript" src="../../../../statcounter/statcounter_vars.js">
</script>
<script type="text/javascript" src="http://www.statcounter.com/counter/counter.js">
</script>
<!-- End of StatCounter Code -->


</body>
</html>
